<book d="The Odyssey" sz="12110"><lvl d="Introduction, meeting of the gods" c="c6c6c6" f="000000" sz="95"><lvl d="Proem: 'Tell me about the man'" c="c6c6c6" f="000000" sz="10"><line lnr="1.1">ἄνδρα μοι ἔννεπε, μοῦσα, πολύτροπον, ὃς μάλα πολλὰ</line><line lnr="1.2">πλάγχθη, ἐπεὶ Τροίης ἱερὸν πτολίεθρον ἔπερσεν:</line><line lnr="1.3">πολλῶν δ᾽ ἀνθρώπων ἴδεν ἄστεα καὶ νόον ἔγνω,</line><line lnr="1.4">πολλὰ δ᾽ ὅ γ᾽ ἐν πόντῳ πάθεν ἄλγεα ὃν κατὰ θυμόν,</line><line lnr="1.5">ἀρνύμενος ἥν τε ψυχὴν καὶ νόστον ἑταίρων.</line><line lnr="1.6">ἀλλ᾽ οὐδ᾽ ὣς ἑτάρους ἐρρύσατο, ἱέμενός περ:</line><line lnr="1.7">αὐτῶν γὰρ σφετέρῃσιν ἀτασθαλίῃσιν ὄλοντο,</line><line lnr="1.8">νήπιοι, οἳ κατὰ βοῦς Ὑπερίονος Ἠελίοιο</line><line lnr="1.9">ἤσθιον: αὐτὰρ ὁ τοῖσιν ἀφείλετο νόστιμον ἦμαρ.</line><line lnr="1.10">τῶν ἁμόθεν γε,  θεά, θύγατερ Διός, εἰπὲ καὶ ἡμῖν.</line></lvl><lvl d="All pity him, except Poseidon" c="c6c6c6" f="000000" sz="16"><line lnr="1.11">ἔνθ᾽ ἄλλοι μὲν πάντες, ὅσοι φύγον αἰπὺν ὄλεθρον,</line><line lnr="1.12">οἴκοι ἔσαν, πόλεμόν τε πεφευγότες ἠδὲ θάλασσαν:</line><line lnr="1.13">τὸν δ᾽ οἶον νόστου κεχρημένον ἠδὲ γυναικὸς</line><line lnr="1.14">νύμφη πότνι᾽ ἔρυκε Καλυψὼ δῖα θεάων</line><line lnr="1.15">ἐν σπέσσι γλαφυροῖσι,  λιλαιομένη πόσιν εἶναι.</line><line lnr="1.16">ἀλλ᾽ ὅτε δὴ ἔτος ἦλθε περιπλομένων ἐνιαυτῶν,</line><line lnr="1.17">τῷ οἱ ἐπεκλώσαντο θεοὶ οἶκόνδε νέεσθαι</line><line lnr="1.18">εἰς Ἰθάκην, οὐδ᾽ ἔνθα πεφυγμένος ἦεν ἀέθλων</line><line lnr="1.19">καὶ μετὰ οἷσι φίλοισι. θεοὶ δ᾽ ἐλέαιρον ἅπαντες</line><line lnr="1.20">νόσφι Ποσειδάωνος: ὁ δ᾽ ἀσπερχὲς μενέαινεν</line><line lnr="1.21">ἀντιθέῳ Ὀδυσῆι πάρος ἣν γαῖαν ἱκέσθαι.</line><line lnr="1.22">ἀλλ᾽ ὁ μὲν Αἰθίοπας μετεκίαθε τηλόθ᾽ ἐόντας,</line><line lnr="1.23">Αἰθίοπας τοὶ διχθὰ δεδαίαται, ἔσχατοι ἀνδρῶν,</line><line lnr="1.24">οἱ μὲν δυσομένου Ὑπερίονος οἱ δ᾽ ἀνιόντος,</line><line lnr="1.25">ἀντιόων ταύρων τε καὶ ἀρνειῶν ἑκατόμβης.</line><line lnr="1.26">ἔνθ᾽ ὅ γ᾽ ἐτέρπετο δαιτὶ παρήμενος: οἱ δὲ δὴ ἄλλοι</line></lvl><lvl d="Meeting of the gods" c="c6c6c6" f="000000" sz="69"><line lnr="1.27">Ζηνὸς ἐνὶ μεγάροισιν Ὀλυμπίου ἁθρόοι ἦσαν.</line><line lnr="1.28">τοῖσι δὲ μύθων ἦρχε πατὴρ ἀνδρῶν τε θεῶν τε:</line><line lnr="1.29">μνήσατο γὰρ κατὰ θυμὸν ἀμύμονος Αἰγίσθοιο,</line><line lnr="1.30">τόν ῥ᾽ Ἀγαμεμνονίδης τηλεκλυτὸς ἔκταν᾽ Ὀρέστης:</line><line lnr="1.31">τοῦ ὅ γ᾽ ἐπιμνησθεὶς ἔπε᾽ ἀθανάτοισι μετηύδα:</line><line lnr="1.32">ὢ πόποι, οἷον δή νυ θεοὺς βροτοὶ αἰτιόωνται:</line><line lnr="1.33">ἐξ ἡμέων γάρ φασι κάκ᾽ ἔμμεναι, οἱ δὲ καὶ αὐτοὶ</line><line lnr="1.34">σφῇσιν ἀτασθαλίῃσιν ὑπὲρ μόρον ἄλγε᾽ ἔχουσιν,</line><line lnr="1.35">ὡς καὶ νῦν Αἴγισθος ὑπὲρ μόρον Ἀτρεΐδαο</line><line lnr="1.36">γῆμ᾽ ἄλοχον μνηστήν, τὸν δ᾽ ἔκτανε νοστήσαντα,</line><line lnr="1.37">εἰδὼς αἰπὺν ὄλεθρον, ἐπεὶ πρό οἱ εἴπομεν ἡμεῖς,</line><line lnr="1.38">Ἑρμείαν πέμψαντες, ἐύσκοπον ἀργεϊφόντην,</line><line lnr="1.39">μήτ᾽ αὐτὸν κτείνειν μήτε μνάασθαι ἄκοιτιν:</line><line lnr="1.40">ἐκ γὰρ Ὀρέσταο τίσις ἔσσεται Ἀτρεΐδαο,</line><line lnr="1.41">ὁππότ᾽ ἂν ἡβήσῃ τε καὶ ἧς ἱμείρεται αἴης.</line><line lnr="1.42">ὣς ἔφαθ᾽ Ἑρμείας, ἀλλ᾽ οὐ φρένας Αἰγίσθοιο</line><line lnr="1.43">πεῖθ᾽ ἀγαθὰ φρονέων: νῦν δ᾽ ἁθρόα πάντ᾽ ἀπέτισεν.</line><line lnr="1.44">τὸν δ᾽ ἠμείβετ᾽ ἔπειτα θεά, γλαυκῶπις Ἀθήνη:</line><line lnr="1.45">ὦ πάτερ ἡμέτερε Κρονίδη,  ὕπατε κρειόντων,</line><line lnr="1.46">καὶ λίην κεῖνός γε ἐοικότι κεῖται ὀλέθρῳ:</line><line lnr="1.47">ὡς ἀπόλοιτο καὶ ἄλλος, ὅτις τοιαῦτά γε ῥέζοι:</line><line lnr="1.48">ἀλλά μοι ἀμφ᾽ Ὀδυσῆι δαΐφρονι δαίεται ἦτορ,</line><line lnr="1.49">δυσμόρῳ, ὃς δὴ δηθὰ φίλων ἄπο πήματα πάσχει</line><line lnr="1.50">νήσῳ ἐν ἀμφιρύτῃ,  ὅθι τ᾽ ὀμφαλός ἐστι θαλάσσης.</line><line lnr="1.51">νῆσος δενδρήεσσα, θεὰ δ᾽ ἐν δώματα ναίει,</line><line lnr="1.52">Ἄτλαντος θυγάτηρ ὀλοόφρονος, ὅς τε θαλάσσης</line><line lnr="1.53">πάσης βένθεα οἶδεν, ἔχει δέ τε κίονας αὐτὸς</line><line lnr="1.54">μακράς, αἳ γαῖάν τε καὶ οὐρανὸν ἀμφὶς ἔχουσιν.</line><line lnr="1.55">τοῦ θυγάτηρ δύστηνον ὀδυρόμενον κατερύκει,</line><line lnr="1.56">αἰεὶ δὲ μαλακοῖσι καὶ αἱμυλίοισι λόγοισιν</line><line lnr="1.57">θέλγει, ὅπως Ἰθάκης ἐπιλήσεται: αὐτὰρ Ὀδυσσεύς,</line><line lnr="1.58">ἱέμενος καὶ καπνὸν ἀποθρῴσκοντα νοῆσαι</line><line lnr="1.59">ἧς γαίης, θανέειν ἱμείρεται. οὐδέ νυ σοί περ</line><line lnr="1.60">ἐντρέπεται φίλον ἦτορ,  Ὀλύμπιε. οὔ νύ τ᾽ Ὀδυσσεὺς</line><line lnr="1.61">Ἀργείων παρὰ νηυσὶ χαρίζετο ἱερὰ ῥέζων</line><line lnr="1.62">Τροίῃ ἐν εὐρείῃ; τί νύ οἱ τόσον ὠδύσαο, Ζεῦ;</line><line lnr="1.63">τὴν δ᾽ ἀπαμειβόμενος προσέφη νεφεληγερέτα Ζεύς:</line><line lnr="1.64">τέκνον ἐμόν, ποῖόν σε ἔπος φύγεν ἕρκος ὀδόντων.</line><line lnr="1.65">πῶς ἂν ἔπειτ᾽ Ὀδυσῆος ἐγὼ θείοιο λαθοίμην,</line><line lnr="1.66">ὃς περὶ μὲν νόον ἐστὶ βροτῶν, περὶ δ᾽ ἱρὰ θεοῖσιν</line><line lnr="1.67">ἀθανάτοισιν ἔδωκε, τοὶ οὐρανὸν εὐρὺν ἔχουσιν;</line><line lnr="1.68">ἀλλὰ Ποσειδάων γαιήοχος ἀσκελὲς αἰεὶ</line><line lnr="1.69">Κύκλωπος κεχόλωται, ὃν ὀφθαλμοῦ ἀλάωσεν,</line><line lnr="1.70">ἀντίθεον Πολύφημον,  ὅου κράτος ἐστὶ μέγιστον</line><line lnr="1.71">πᾶσιν Κυκλώπεσσι: Θόωσα δέ μιν τέκε νύμφη,</line><line lnr="1.72">Φόρκυνος θυγάτηρ ἁλὸς ἀτρυγέτοιο μέδοντος,</line><line lnr="1.73">ἐν σπέσσι γλαφυροῖσι Ποσειδάωνι μιγεῖσα.</line><line lnr="1.74">ἐκ τοῦ δὴ Ὀδυσῆα Ποσειδάων ἐνοσίχθων</line><line lnr="1.75">οὔ τι κατακτείνει,  πλάζει δ᾽ ἀπὸ πατρίδος αἴης.</line><line lnr="1.76">ἀλλ᾽ ἄγεθ᾽, ἡμεῖς οἵδε περιφραζώμεθα πάντες</line><line lnr="1.77">νόστον, ὅπως ἔλθῃσι: Ποσειδάων δὲ μεθήσει</line><line lnr="1.78">ὃν χόλον: οὐ μὲν γὰρ τι δυνήσεται ἀντία πάντων</line><line lnr="1.79">ἀθανάτων ἀέκητι θεῶν ἐριδαινέμεν οἶος.</line><line lnr="1.80">τὸν δ᾽ ἠμείβετ᾽ ἔπειτα θεά,  γλαυκῶπις Ἀθήνη:</line><line lnr="1.81">ὦ πάτερ ἡμέτερε Κρονίδη, ὕπατε κρειόντων,</line><line lnr="1.82">εἰ μὲν δὴ νῦν τοῦτο φίλον μακάρεσσι θεοῖσιν,</line><line lnr="1.83">νοστῆσαι Ὀδυσῆα πολύφρονα ὅνδε δόμονδε,</line><line lnr="1.84">Ἑρμείαν μὲν ἔπειτα διάκτορον ἀργεϊφόντην</line><line lnr="1.85">νῆσον ἐς Ὠγυγίην ὀτρύνομεν,  ὄφρα τάχιστα</line><line lnr="1.86">νύμφῃ ἐυπλοκάμῳ εἴπῃ νημερτέα βουλήν,</line><line lnr="1.87">νόστον Ὀδυσσῆος ταλασίφρονος, ὥς κε νέηται:</line><line lnr="1.88">αὐτὰρ ἐγὼν Ἰθάκηνδ᾽ ἐσελεύσομαι, ὄφρα οἱ υἱὸν</line><line lnr="1.89">μᾶλλον ἐποτρύνω καί οἱ μένος ἐν φρεσὶ θείω,</line><line lnr="1.90">εἰς ἀγορὴν καλέσαντα κάρη κομόωντας Ἀχαιοὺς</line><line lnr="1.91">πᾶσι μνηστήρεσσιν ἀπειπέμεν, οἵ τέ οἱ αἰεὶ</line><line lnr="1.92">μῆλ᾽ ἁδινὰ σφάζουσι καὶ εἰλίποδας ἕλικας βοῦς.</line><line lnr="1.93">πέμψω δ᾽ ἐς Σπάρτην τε καὶ ἐς Πύλον ἠμαθόεντα</line><line lnr="1.94">νόστον πευσόμενον πατρὸς φίλου, ἤν που ἀκούσῃ,</line><line lnr="1.95">ἠδ᾽ ἵνα μιν κλέος ἐσθλὸν ἐν ἀνθρώποισιν ἔχῃσιν.</line></lvl></lvl><lvl d="The Travels" c="aa0000" f="ffffff" sz="8128"><lvl d="Athena visits Telemachos" c="ffdcc6" f="000000" sz="606"><lvl d="Telemachos recognizes Athena" c="ffdcc6" f="000000" sz="228"><line lnr="1.96">ὣς εἰποῦσ᾽ ὑπὸ ποσσὶν ἐδήσατο καλὰ πέδιλα,</line><line lnr="1.97">ἀμβρόσια χρύσεια, τά μιν φέρον ἠμὲν ἐφ᾽ ὑγρὴν</line><line lnr="1.98">ἠδ᾽ ἐπ᾽ ἀπείρονα γαῖαν ἅμα πνοιῇς ἀνέμοιο:</line><line lnr="1.99">εἵλετο δ᾽ ἄλκιμον ἔγχος, ἀκαχμένον ὀξέι χαλκῷ,</line><line lnr="1.100">βριθὺ μέγα στιβαρόν,  τῷ δάμνησι στίχας ἀνδρῶν</line><line lnr="1.101">ἡρώων, τοῖσίν τε κοτέσσεται ὀβριμοπάτρη.</line><line lnr="1.102">βῆ δὲ κατ᾽ Οὐλύμποιο καρήνων ἀίξασα,</line><line lnr="1.103">στῆ δ᾽ Ἰθάκης ἐνὶ δήμῳ ἐπὶ προθύροις Ὀδυσῆος,</line><line lnr="1.104">οὐδοῦ ἐπ᾽ αὐλείου: παλάμῃ δ᾽ ἔχε χάλκεον ἔγχος,</line><line lnr="1.105">εἰδομένη ξείνῳ,  Ταφίων ἡγήτορι Μέντῃ.</line><line lnr="1.106">εὗρε δ᾽ ἄρα μνηστῆρας ἀγήνορας. οἱ μὲν ἔπειτα</line><line lnr="1.107">πεσσοῖσι προπάροιθε θυράων θυμὸν ἔτερπον</line><line lnr="1.108">ἥμενοι ἐν ῥινοῖσι βοῶν, οὓς ἔκτανον αὐτοί:</line><line lnr="1.109">κήρυκες δ᾽ αὐτοῖσι καὶ ὀτρηροὶ θεράποντες</line><line lnr="1.110">οἱ μὲν οἶνον ἔμισγον ἐνὶ κρητῆρσι καὶ ὕδωρ,</line><line lnr="1.111">οἱ δ᾽ αὖτε σπόγγοισι πολυτρήτοισι τραπέζας</line><line lnr="1.112">νίζον καὶ πρότιθεν, τοὶ δὲ κρέα πολλὰ δατεῦντο.</line><line lnr="1.113">τὴν δὲ πολὺ πρῶτος ἴδε Τηλέμαχος θεοειδής,</line><line lnr="1.114">ἧστο γὰρ ἐν μνηστῆρσι φίλον τετιημένος ἦτορ,</line><line lnr="1.115">ὀσσόμενος πατέρ᾽ ἐσθλὸν ἐνὶ φρεσίν,  εἴ ποθεν ἐλθὼν</line><line lnr="1.116">μνηστήρων τῶν μὲν σκέδασιν κατὰ δώματα θείη,</line><line lnr="1.117">τιμὴν δ᾽ αὐτὸς ἔχοι καὶ δώμασιν οἷσιν ἀνάσσοι.</line><line lnr="1.118">τὰ φρονέων, μνηστῆρσι μεθήμενος, εἴσιδ᾽ Ἀθήνην.</line><line lnr="1.119">βῆ δ᾽ ἰθὺς προθύροιο, νεμεσσήθη δ᾽ ἐνὶ θυμῷ</line><line lnr="1.120">ξεῖνον δηθὰ θύρῃσιν ἐφεστάμεν: ἐγγύθι δὲ στὰς</line><line lnr="1.121">χεῖρ᾽ ἕλε δεξιτερὴν καὶ ἐδέξατο χάλκεον ἔγχος,</line><line lnr="1.122">καί μιν φωνήσας ἔπεα πτερόεντα προσηύδα:</line><line lnr="1.123">χαῖρε, ξεῖνε, παρ᾽ ἄμμι φιλήσεαι: αὐτὰρ ἔπειτα</line><line lnr="1.124">δείπνου πασσάμενος μυθήσεαι ὅττεό σε χρή.</line><line lnr="1.125">ὣς εἰπὼν ἡγεῖθ᾽,  ἡ δ᾽ ἕσπετο Παλλὰς Ἀθήνη.</line><line lnr="1.126">οἱ δ᾽ ὅτε δή ῥ᾽ ἔντοσθεν ἔσαν δόμου ὑψηλοῖο,</line><line lnr="1.127">ἔγχος μέν ῥ᾽ ἔστησε φέρων πρὸς κίονα μακρὴν</line><line lnr="1.128">δουροδόκης ἔντοσθεν ἐυξόου, ἔνθα περ ἄλλα</line><line lnr="1.129">ἔγχε᾽ Ὀδυσσῆος ταλασίφρονος ἵστατο πολλά,</line><line lnr="1.130">αὐτὴν δ᾽ ἐς θρόνον εἷσεν ἄγων,  ὑπὸ λῖτα πετάσσας,</line><line lnr="1.131">καλὸν δαιδάλεον: ὑπὸ δὲ θρῆνυς ποσὶν ἦεν.</line><line lnr="1.132">πὰρ δ᾽ αὐτὸς κλισμὸν θέτο ποικίλον, ἔκτοθεν ἄλλων</line><line lnr="1.133">μνηστήρων, μὴ ξεῖνος ἀνιηθεὶς ὀρυμαγδῷ</line><line lnr="1.134">δείπνῳ ἁδήσειεν, ὑπερφιάλοισι μετελθών,</line><line lnr="1.135">ἠδ᾽ ἵνα μιν περὶ πατρὸς ἀποιχομένοιο ἔροιτο.</line><line lnr="1.136">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="1.137">καλῇ χρυσείῃ, ὑπὲρ ἀργυρέοιο λέβητος,</line><line lnr="1.138">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="1.139">σῖτον δ᾽ αἰδοίη ταμίη παρέθηκε φέρουσα,</line><line lnr="1.140">εἴδατα πόλλ᾽ ἐπιθεῖσα,  χαριζομένη παρεόντων:</line><line lnr="1.141">δαιτρὸς δὲ κρειῶν πίνακας παρέθηκεν ἀείρας</line><line lnr="1.142">παντοίων, παρὰ δέ σφι τίθει χρύσεια κύπελλα:</line><line lnr="1.143">κῆρυξ δ᾽ αὐτοῖσιν θάμ᾽ ἐπῴχετο οἰνοχοεύων.</line><line lnr="1.144">ἐς δ᾽ ἦλθον μνηστῆρες ἀγήνορες. οἱ μὲν ἔπειτα</line><line lnr="1.145">ἑξείης ἕζοντο κατὰ κλισμούς τε θρόνους τε,</line><line lnr="1.146">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</line><line lnr="1.147">σῖτον δὲ δμῳαὶ παρενήνεον ἐν κανέοισιν,</line><line lnr="1.148">κοῦροι δὲ κρητῆρας ἐπεστέψαντο ποτοῖο.</line><line lnr="1.149">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="1.150">αὐτὰρ ἐπεὶ πόσιος καὶ ἐδητύος ἐξ ἔρον ἕντο</line><line lnr="1.151">μνηστῆρες, τοῖσιν μὲν ἐνὶ φρεσὶν ἄλλα μεμήλει,</line><line lnr="1.152">μολπή τ᾽ ὀρχηστύς τε: τὰ γὰρ τ᾽ ἀναθήματα δαιτός:</line><line lnr="1.153">κῆρυξ δ᾽ ἐν χερσὶν κίθαριν περικαλλέα θῆκεν</line><line lnr="1.154">Φημίῳ, ὅς ῥ᾽ ἤειδε παρὰ μνηστῆρσιν ἀνάγκῃ.</line><line lnr="1.155">ἦ τοι ὁ φορμίζων ἀνεβάλλετο καλὸν ἀείδειν.</line><line lnr="1.156">αὐτὰρ Τηλέμαχος προσέφη γλαυκῶπιν Ἀθήνην,</line><line lnr="1.157">ἄγχι σχὼν κεφαλήν, ἵνα μὴ πευθοίαθ᾽ οἱ ἄλλοι:</line><line lnr="1.158">ξεῖνε φίλ᾽, ἦ καὶ μοι νεμεσήσεαι ὅττι κεν εἴπω;</line><line lnr="1.159">τούτοισιν μὲν ταῦτα μέλει, κίθαρις καὶ ἀοιδή,</line><line lnr="1.160">ῥεῖ᾽,  ἐπεὶ ἀλλότριον βίοτον νήποινον ἔδουσιν,</line><line lnr="1.161">ἀνέρος, οὗ δή που λεύκ᾽ ὀστέα πύθεται ὄμβρῳ</line><line lnr="1.162">κείμεν᾽ ἐπ᾽ ἠπείρου, ἢ εἰν ἁλὶ κῦμα κυλίνδει.</line><line lnr="1.163">εἰ κεῖνόν γ᾽ Ἰθάκηνδε ἰδοίατο νοστήσαντα,</line><line lnr="1.164">πάντες κ᾽ ἀρησαίατ᾽ ἐλαφρότεροι πόδας εἶναι</line><line lnr="1.165">ἢ ἀφνειότεροι χρυσοῖό τε ἐσθῆτός τε.</line><line lnr="1.166">νῦν δ᾽ ὁ μὲν ὣς ἀπόλωλε κακὸν μόρον, οὐδέ τις ἡμῖν</line><line lnr="1.167">θαλπωρή, εἴ πέρ τις ἐπιχθονίων ἀνθρώπων</line><line lnr="1.168">φῇσιν ἐλεύσεσθαι: τοῦ δ᾽ ὤλετο νόστιμον ἦμαρ.</line><line lnr="1.169">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:</line><line lnr="1.170">τίς  πόθεν εἰς ἀνδρῶν; πόθι τοι πόλις ἠδὲ τοκῆες;</line><line lnr="1.171">ὁπποίης τ᾽ ἐπὶ νηὸς ἀφίκεο: πῶς δέ σε ναῦται</line><line lnr="1.172">ἤγαγον εἰς Ἰθάκην; τίνες ἔμμεναι εὐχετόωντο;</line><line lnr="1.173">οὐ μὲν γὰρ τί σε πεζὸν ὀίομαι ἐνθάδ᾽ ἱκέσθαι.</line><line lnr="1.174">καί μοι τοῦτ᾽ ἀγόρευσον ἐτήτυμον, ὄφρ᾽ ἐὺ εἰδῶ,</line><line lnr="1.175">ἠὲ νέον μεθέπεις ἦ καὶ πατρώιός ἐσσι</line><line lnr="1.176">ξεῖνος, ἐπεὶ πολλοὶ ἴσαν ἀνέρες ἡμέτερον δῶ</line><line lnr="1.177">ἄλλοι, ἐπεὶ καὶ κεῖνος ἐπίστροφος ἦν ἀνθρώπων.</line><line lnr="1.178">τὸν δ᾽ αὖτε προσέειπε θεά, γλαυκῶπις Ἀθήνη:</line><line lnr="1.179">τοιγὰρ ἐγώ τοι ταῦτα μάλ᾽ ἀτρεκέως ἀγορεύσω.</line><line lnr="1.180">Μέντης Ἀγχιάλοιο δαΐφρονος εὔχομαι εἶναι</line><line lnr="1.181">υἱός, ἀτὰρ Ταφίοισι φιληρέτμοισιν ἀνάσσω.</line><line lnr="1.182">νῦν δ᾽ ὧδε ξὺν νηὶ κατήλυθον ἠδ᾽ ἑτάροισιν</line><line lnr="1.183">πλέων ἐπὶ οἴνοπα πόντον ἐπ᾽ ἀλλοθρόους ἀνθρώπους,</line><line lnr="1.184">ἐς Τεμέσην μετὰ χαλκόν, ἄγω δ᾽ αἴθωνα σίδηρον.</line><line lnr="1.185">νηῦς δέ μοι ἥδ᾽ ἕστηκεν ἐπ᾽ ἀγροῦ νόσφι πόληος,</line><line lnr="1.186">ἐν λιμένι Ῥείθρῳ ὑπὸ Νηίῳ ὑλήεντι.</line><line lnr="1.187">ξεῖνοι δ᾽ ἀλλήλων πατρώιοι εὐχόμεθ᾽ εἶναι</line><line lnr="1.188">ἐξ ἀρχῆς, εἴ πέρ τε γέροντ᾽ εἴρηαι ἐπελθὼν</line><line lnr="1.189">Λαέρτην ἥρωα, τὸν οὐκέτι φασὶ πόλινδε</line><line lnr="1.190">ἔρχεσθ᾽,  ἀλλ᾽ ἀπάνευθεν ἐπ᾽ ἀγροῦ πήματα πάσχειν</line><line lnr="1.191">γρηὶ σὺν ἀμφιπόλῳ, ἥ οἱ βρῶσίν τε πόσιν τε</line><line lnr="1.192">παρτιθεῖ, εὖτ᾽ ἄν μιν κάματος κατὰ γυῖα λάβῃσιν</line><line lnr="1.193">ἑρπύζοντ᾽ ἀνὰ γουνὸν ἀλωῆς οἰνοπέδοιο.</line><line lnr="1.194">νῦν δ᾽ ἦλθον: δὴ γάρ μιν ἔφαντ᾽ ἐπιδήμιον εἶναι,</line><line lnr="1.195">σὸν πατέρ᾽: ἀλλά νυ τόν γε θεοὶ βλάπτουσι κελεύθου.</line><line lnr="1.196">οὐ γάρ πω τέθνηκεν ἐπὶ χθονὶ δῖος Ὀδυσσεύς,</line><line lnr="1.197">ἀλλ᾽ ἔτι που ζωὸς κατερύκεται εὐρέι πόντῳ</line><line lnr="1.198">νήσῳ ἐν ἀμφιρύτῃ, χαλεποὶ δέ μιν ἄνδρες ἔχουσιν</line><line lnr="1.199">ἄγριοι, οἵ που κεῖνον ἐρυκανόωσ᾽ ἀέκοντα.</line><line lnr="1.200">αὐτὰρ νῦν τοι ἐγὼ μαντεύσομαι,  ὡς ἐνὶ θυμῷ</line><line lnr="1.201">ἀθάνατοι βάλλουσι καὶ ὡς τελέεσθαι ὀίω,</line><line lnr="1.202">οὔτε τι μάντις ἐὼν οὔτ᾽ οἰωνῶν σάφα εἰδώς.</line><line lnr="1.203">οὔ τοι ἔτι δηρόν γε φίλης ἀπὸ πατρίδος αἴης</line><line lnr="1.204">ἔσσεται, οὐδ᾽ εἴ πέρ τε σιδήρεα δέσματ᾽ ἔχῃσιν:</line><line lnr="1.205">φράσσεται ὥς κε νέηται,  ἐπεὶ πολυμήχανός ἐστιν.</line><line lnr="1.206">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="1.207">εἰ δὴ ἐξ αὐτοῖο τόσος πάϊς εἰς Ὀδυσῆος.</line><line lnr="1.208">αἰνῶς μὲν κεφαλήν τε καὶ ὄμματα καλὰ ἔοικας</line><line lnr="1.209">κείνῳ, ἐπεὶ θαμὰ τοῖον ἐμισγόμεθ᾽ ἀλλήλοισιν,</line><line lnr="1.210">πρίν γε τὸν ἐς Τροίην ἀναβήμεναι,  ἔνθα περ ἄλλοι</line><line lnr="1.211">Ἀργείων οἱ ἄριστοι ἔβαν κοίλῃς ἐνὶ νηυσίν:</line><line lnr="1.212">ἐκ τοῦ δ᾽ οὔτ᾽ Ὀδυσῆα ἐγὼν ἴδον οὔτ᾽ ἔμ᾽ ἐκεῖνος.</line><line lnr="1.213">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.214">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="1.215">μήτηρ μέν τέ μέ φησι τοῦ ἔμμεναι,  αὐτὰρ ἐγώ γε</line><line lnr="1.216">οὐκ οἶδ᾽: οὐ γάρ πώ τις ἑὸν γόνον αὐτὸς ἀνέγνω.</line><line lnr="1.217">ὡς δὴ ἐγώ γ᾽ ὄφελον μάκαρός νύ τευ ἔμμεναι υἱὸς</line><line lnr="1.218">ἀνέρος, ὃν κτεάτεσσιν ἑοῖς ἔπι γῆρας ἔτετμε.</line><line lnr="1.219">νῦν δ᾽ ὃς ἀποτμότατος γένετο θνητῶν ἀνθρώπων,</line><line lnr="1.220">τοῦ μ᾽ ἔκ φασι γενέσθαι,  ἐπεὶ σύ με τοῦτ᾽ ἐρεείνεις.</line><line lnr="1.221">τὸν δ᾽ αὖτε προσέειπε θεά, γλαυκῶπις Ἀθήνη:</line><line lnr="1.222">οὐ μέν τοι γενεήν γε θεοὶ νώνυμνον ὀπίσσω</line><line lnr="1.223">θῆκαν, ἐπεὶ σέ γε τοῖον ἐγείνατο Πηνελόπεια.</line><line lnr="1.224">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:</line><line lnr="1.225">τίς δαίς,  τίς δὲ ὅμιλος ὅδ᾽ ἔπλετο; τίπτε δέ σε χρεώ;</line><line lnr="1.226">εἰλαπίνη ἠὲ γάμος; ἐπεὶ οὐκ ἔρανος τάδε γ᾽ ἐστίν:</line><line lnr="1.227">ὥς τέ μοι ὑβρίζοντες ὑπερφιάλως δοκέουσι</line><line lnr="1.228">δαίνυσθαι κατὰ δῶμα. νεμεσσήσαιτό κεν ἀνὴρ</line><line lnr="1.229">αἴσχεα πόλλ᾽ ὁρόων, ὅς τις πινυτός γε μετέλθοι.</line><line lnr="1.230">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.231">ξεῖν᾽, ἐπεὶ ἂρ δὴ ταῦτά μ᾽ ἀνείρεαι ἠδὲ μεταλλᾷς,</line><line lnr="1.232">μέλλεν μέν ποτε οἶκος ὅδ᾽ ἀφνειὸς καὶ ἀμύμων</line><line lnr="1.233">ἔμμεναι, ὄφρ᾽ ἔτι κεῖνος ἀνὴρ ἐπιδήμιος ἦεν:</line><line lnr="1.234">νῦν δ᾽ ἑτέρως ἐβόλοντο θεοὶ κακὰ μητιόωντες,</line><line lnr="1.235">οἳ κεῖνον μὲν ἄιστον ἐποίησαν περὶ πάντων</line><line lnr="1.236">ἀνθρώπων, ἐπεὶ οὔ κε θανόντι περ ὧδ᾽ ἀκαχοίμην,</line><line lnr="1.237">εἰ μετὰ οἷς ἑτάροισι δάμη Τρώων ἐνὶ δήμῳ,</line><line lnr="1.238">ἠὲ φίλων ἐν χερσίν, ἐπεὶ πόλεμον τολύπευσεν.</line><line lnr="1.239">τῷ κέν οἱ τύμβον μὲν ἐποίησαν Παναχαιοί,</line><line lnr="1.240">ἠδέ κε καὶ ᾧ παιδὶ μέγα κλέος ἤρατ᾽ ὀπίσσω.</line><line lnr="1.241">νῦν δέ μιν ἀκλειῶς ἅρπυιαι ἀνηρείψαντο:</line><line lnr="1.242">οἴχετ᾽ ἄιστος ἄπυστος, ἐμοὶ δ᾽ ὀδύνας τε γόους τε</line><line lnr="1.243">κάλλιπεν. οὐδέ τι κεῖνον ὀδυρόμενος στεναχίζω</line><line lnr="1.244">οἶον, ἐπεί νύ μοι ἄλλα θεοὶ κακὰ κήδε᾽ ἔτευξαν.</line><line lnr="1.245">ὅσσοι γὰρ νήσοισιν ἐπικρατέουσιν ἄριστοι,</line><line lnr="1.246">Δουλιχίῳ τε Σάμῃ τε καὶ ὑλήεντι Ζακύνθῳ,</line><line lnr="1.247">ἠδ᾽ ὅσσοι κραναὴν Ἰθάκην κάτα κοιρανέουσιν,</line><line lnr="1.248">τόσσοι μητέρ᾽ ἐμὴν μνῶνται, τρύχουσι δὲ οἶκον.</line><line lnr="1.249">ἡ δ᾽ οὔτ᾽ ἀρνεῖται στυγερὸν γάμον οὔτε τελευτὴν</line><line lnr="1.250">ποιῆσαι δύναται: τοὶ δὲ φθινύθουσιν ἔδοντες</line><line lnr="1.251">οἶκον ἐμόν: τάχα δή με διαρραίσουσι καὶ αὐτόν.</line><line lnr="1.252">τὸν δ᾽ ἐπαλαστήσασα προσηύδα Παλλὰς Ἀθήνη:</line><line lnr="1.253">ὢ πόποι, ἦ δὴ πολλὸν ἀποιχομένου Ὀδυσῆος</line><line lnr="1.254">δεύῃ, ὅ κε μνηστῆρσιν ἀναιδέσι χεῖρας ἐφείη.</line><line lnr="1.255">εἰ γὰρ νῦν ἐλθὼν δόμου ἐν πρώτῃσι θύρῃσι</line><line lnr="1.256">σταίη, ἔχων πήληκα καὶ ἀσπίδα καὶ δύο δοῦρε,</line><line lnr="1.257">τοῖος ἐὼν οἷόν μιν ἐγὼ τὰ πρῶτ᾽ ἐνόησα</line><line lnr="1.258">οἴκῳ ἐν ἡμετέρῳ πίνοντά τε τερπόμενόν τε,</line><line lnr="1.259">ἐξ Ἐφύρης ἀνιόντα παρ᾽ Ἴλου Μερμερίδαο—</line><line lnr="1.260">ᾤχετο γὰρ καὶ κεῖσε θοῆς ἐπὶ νηὸς Ὀδυσσεὺς</line><line lnr="1.261">φάρμακον ἀνδροφόνον διζήμενος, ὄφρα οἱ εἴη</line><line lnr="1.262">ἰοὺς χρίεσθαι χαλκήρεας: ἀλλ᾽ ὁ μὲν οὔ οἱ</line><line lnr="1.263">δῶκεν, ἐπεί ῥα θεοὺς νεμεσίζετο αἰὲν ἐόντας,</line><line lnr="1.264">ἀλλὰ πατήρ οἱ δῶκεν ἐμός: φιλέεσκε γὰρ αἰνῶς—</line><line lnr="1.265">τοῖος ἐὼν μνηστῆρσιν ὁμιλήσειεν Ὀδυσσεύς:</line><line lnr="1.266">πάντες κ᾽ ὠκύμοροί τε γενοίατο πικρόγαμοί τε.</line><line lnr="1.267">ἀλλ᾽ ἦ τοι μὲν ταῦτα θεῶν ἐν γούνασι κεῖται,</line><line lnr="1.268">ἤ κεν νοστήσας ἀποτίσεται, ἦε καὶ οὐκί,</line><line lnr="1.269">οἷσιν ἐνὶ μεγάροισι: σὲ δὲ φράζεσθαι ἄνωγα,</line><line lnr="1.270">ὅππως κε μνηστῆρας ἀπώσεαι ἐκ μεγάροιο.</line><line lnr="1.271">εἰ δ᾽ ἄγε νῦν ξυνίει καὶ ἐμῶν ἐμπάζεο μύθων:</line><line lnr="1.272">αὔριον εἰς ἀγορὴν καλέσας ἥρωας Ἀχαιοὺς</line><line lnr="1.273">μῦθον πέφραδε πᾶσι, θεοὶ δ᾽ ἐπὶ μάρτυροι ἔστων.</line><line lnr="1.274">μνηστῆρας μὲν ἐπὶ σφέτερα σκίδνασθαι ἄνωχθι,</line><line lnr="1.275">μητέρα δ᾽,  εἴ οἱ θυμὸς ἐφορμᾶται γαμέεσθαι,</line><line lnr="1.276">ἂψ ἴτω ἐς μέγαρον πατρὸς μέγα δυναμένοιο:</line><line lnr="1.277">οἱ δὲ γάμον τεύξουσι καὶ ἀρτυνέουσιν ἔεδνα</line><line lnr="1.278">πολλὰ μάλ᾽, ὅσσα ἔοικε φίλης ἐπὶ παιδὸς ἕπεσθαι.</line><line lnr="1.279">σοὶ δ᾽ αὐτῷ πυκινῶς ὑποθήσομαι, αἴ κε πίθηαι:</line><line lnr="1.280">νῆ᾽ ἄρσας ἐρέτῃσιν ἐείκοσιν,  ἥ τις ἀρίστη,</line><line lnr="1.281">ἔρχεο πευσόμενος πατρὸς δὴν οἰχομένοιο,</line><line lnr="1.282">ἤν τίς τοι εἴπῃσι βροτῶν, ἢ ὄσσαν ἀκούσῃς</line><line lnr="1.283">ἐκ Διός, ἥ τε μάλιστα φέρει κλέος ἀνθρώποισι.</line><line lnr="1.284">πρῶτα μὲν ἐς Πύλον ἐλθὲ καὶ εἴρεο Νέστορα δῖον,</line><line lnr="1.285">κεῖθεν δὲ Σπάρτηνδε παρὰ ξανθὸν Μενέλαον:</line><line lnr="1.286">ὃς γὰρ δεύτατος ἦλθεν Ἀχαιῶν χαλκοχιτώνων.</line><line lnr="1.287">εἰ μέν κεν πατρὸς βίοτον καὶ νόστον ἀκούσῃς,</line><line lnr="1.288">ἦ τ᾽ ἂν τρυχόμενός περ ἔτι τλαίης ἐνιαυτόν:</line><line lnr="1.289">εἰ δέ κε τεθνηῶτος ἀκούσῃς μηδ᾽ ἔτ᾽ ἐόντος,</line><line lnr="1.290">νοστήσας δὴ ἔπειτα φίλην ἐς πατρίδα γαῖαν</line><line lnr="1.291">σῆμά τέ οἱ χεῦαι καὶ ἐπὶ κτέρεα κτερεΐξαι</line><line lnr="1.292">πολλὰ μάλ᾽, ὅσσα ἔοικε, καὶ ἀνέρι μητέρα δοῦναι.</line><line lnr="1.293">αὐτὰρ ἐπὴν δὴ ταῦτα τελευτήσῃς τε καὶ ἔρξῃς,</line><line lnr="1.294">φράζεσθαι δὴ ἔπειτα κατὰ φρένα καὶ κατὰ θυμὸν</line><line lnr="1.295">ὅππως κε μνηστῆρας ἐνὶ μεγάροισι τεοῖσι</line><line lnr="1.296">κτείνῃς ἠὲ δόλῳ ἢ ἀμφαδόν: οὐδέ τί σε χρὴ</line><line lnr="1.297">νηπιάας ὀχέειν, ἐπεὶ οὐκέτι τηλίκος ἐσσι.</line><line lnr="1.298">ἢ οὐκ ἀίεις οἷον κλέος ἔλλαβε δῖος Ὀρέστης</line><line lnr="1.299">πάντας ἐπ᾽ ἀνθρώπους, ἐπεὶ ἔκτανε πατροφονῆα,</line><line lnr="1.300">Αἴγισθον δολόμητιν,  ὅ οἱ πατέρα κλυτὸν ἔκτα;</line><line lnr="1.301">καὶ σύ, φίλος, μάλα γάρ σ᾽ ὁρόω καλόν τε μέγαν τε,</line><line lnr="1.302">ἄλκιμος ἔσσ᾽, ἵνα τίς σε καὶ ὀψιγόνων ἐὺ εἴπῃ.</line><line lnr="1.303">αὐτὰρ ἐγὼν ἐπὶ νῆα θοὴν κατελεύσομαι ἤδη</line><line lnr="1.304">ἠδ᾽ ἑτάρους, οἵ πού με μάλ᾽ ἀσχαλόωσι μένοντες:</line><line lnr="1.305">σοὶ δ᾽ αὐτῷ μελέτω,  καὶ ἐμῶν ἐμπάζεο μύθων.</line><line lnr="1.306">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.307">ξεῖν᾽, ἦ τοι μὲν ταῦτα φίλα φρονέων ἀγορεύεις,</line><line lnr="1.308">ὥς τε πατὴρ ᾧ παιδί, καὶ οὔ ποτε λήσομαι αὐτῶν.</line><line lnr="1.309">ἀλλ᾽ ἄγε νῦν ἐπίμεινον, ἐπειγόμενός περ ὁδοῖο,</line><line lnr="1.310">ὄφρα λοεσσάμενός τε τεταρπόμενός τε φίλον κῆρ,</line><line lnr="1.311">δῶρον ἔχων ἐπὶ νῆα κίῃς, χαίρων ἐνὶ θυμῷ,</line><line lnr="1.312">τιμῆεν, μάλα καλόν, ὅ τοι κειμήλιον ἔσται</line><line lnr="1.313">ἐξ ἐμεῦ, οἷα φίλοι ξεῖνοι ξείνοισι διδοῦσι.</line><line lnr="1.314">τὸν δ᾽ ἠμείβετ᾽ ἔπειτα θεά, γλαυκῶπις Ἀθήνη:</line><line lnr="1.315">μή μ᾽ ἔτι νῦν κατέρυκε,  λιλαιόμενόν περ ὁδοῖο.</line><line lnr="1.316">δῶρον δ᾽ ὅττι κέ μοι δοῦναι φίλον ἦτορ ἀνώγῃ,</line><line lnr="1.317">αὖτις ἀνερχομένῳ δόμεναι οἶκόνδε φέρεσθαι,</line><line lnr="1.318">καὶ μάλα καλὸν ἑλών: σοὶ δ᾽ ἄξιον ἔσται ἀμοιβῆς.</line><line lnr="1.319">ἡ μὲν ἄρ᾽ ὣς εἰποῦσ᾽ ἀπέβη γλαυκῶπις Ἀθήνη,</line><line lnr="1.320">ὄρνις δ᾽ ὣς ἀνόπαια διέπτατο: τῷ δ᾽ ἐνὶ θυμῷ</line><line lnr="1.321">θῆκε μένος καὶ θάρσος, ὑπέμνησέν τέ ἑ πατρὸς</line><line lnr="1.322">μᾶλλον ἔτ᾽ ἢ τὸ πάροιθεν. ὁ δὲ φρεσὶν ᾗσι νοήσας</line><line lnr="1.323">θάμβησεν κατὰ θυμόν: ὀίσατο γὰρ θεὸν εἶναι.</line></lvl><lvl d="Telemachos at home" c="ffdcc6" f="000000" sz="121"><line lnr="1.324">αὐτίκα δὲ μνηστῆρας ἐπῴχετο ἰσόθεος φώς.</line><line lnr="1.325">τοῖσι δ᾽ ἀοιδὸς ἄειδε περικλυτός,  οἱ δὲ σιωπῇ</line><line lnr="1.326">ἥατ᾽ ἀκούοντες: ὁ δ᾽ Ἀχαιῶν νόστον ἄειδε</line><line lnr="1.327">λυγρόν, ὃν ἐκ Τροίης ἐπετείλατο Παλλὰς Ἀθήνη.</line><line lnr="1.328">τοῦ δ᾽ ὑπερωιόθεν φρεσὶ σύνθετο θέσπιν ἀοιδὴν</line><line lnr="1.329">κούρη Ἰκαρίοιο, περίφρων Πηνελόπεια:</line><line lnr="1.330">κλίμακα δ᾽ ὑψηλὴν κατεβήσετο οἷο δόμοιο,</line><line lnr="1.331">οὐκ οἴη, ἅμα τῇ γε καὶ ἀμφίπολοι δύ᾽ ἕποντο.</line><line lnr="1.332">ἡ δ᾽ ὅτε δὴ μνηστῆρας ἀφίκετο δῖα γυναικῶν,</line><line lnr="1.333">στῆ ῥα παρὰ σταθμὸν τέγεος πύκα ποιητοῖο,</line><line lnr="1.334">ἄντα παρειάων σχομένη λιπαρὰ κρήδεμνα:</line><line lnr="1.335">ἀμφίπολος δ᾽ ἄρα οἱ κεδνὴ ἑκάτερθε παρέστη.</line><line lnr="1.336">δακρύσασα δ᾽ ἔπειτα προσηύδα θεῖον ἀοιδόν:</line><line lnr="1.337">Φήμιε, πολλὰ γὰρ ἄλλα βροτῶν θελκτήρια οἶδας,</line><line lnr="1.338">ἔργ᾽ ἀνδρῶν τε θεῶν τε, τά τε κλείουσιν ἀοιδοί:</line><line lnr="1.339">τῶν ἕν γέ σφιν ἄειδε παρήμενος, οἱ δὲ σιωπῇ</line><line lnr="1.340">οἶνον πινόντων: ταύτης δ᾽ ἀποπαύε᾽ ἀοιδῆς</line><line lnr="1.341">λυγρῆς, ἥ τέ μοι αἰεὶ ἐνὶ στήθεσσι φίλον κῆρ</line><line lnr="1.342">τείρει, ἐπεί με μάλιστα καθίκετο πένθος ἄλαστον.</line><line lnr="1.343">τοίην γὰρ κεφαλὴν ποθέω μεμνημένη αἰεί,</line><line lnr="1.344">ἀνδρός, τοῦ κλέος εὐρὺ καθ᾽ Ἑλλάδα καὶ μέσον Ἄργος.</line><line lnr="1.345">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.346">μῆτερ ἐμή, τί τ᾽ ἄρα φθονέεις ἐρίηρον ἀοιδὸν</line><line lnr="1.347">τέρπειν ὅππῃ οἱ νόος ὄρνυται; οὔ νύ τ᾽ ἀοιδοὶ</line><line lnr="1.348">αἴτιοι, ἀλλά ποθι Ζεὺς αἴτιος, ὅς τε δίδωσιν</line><line lnr="1.349">ἀνδράσιν ἀλφηστῇσιν, ὅπως ἐθέλῃσιν, ἑκάστῳ.</line><line lnr="1.350">τούτῳ δ᾽ οὐ νέμεσις Δαναῶν κακὸν οἶτον ἀείδειν:</line><line lnr="1.351">τὴν γὰρ ἀοιδὴν μᾶλλον ἐπικλείουσ᾽ ἄνθρωποι,</line><line lnr="1.352">ἥ τις ἀκουόντεσσι νεωτάτη ἀμφιπέληται.</line><line lnr="1.353">σοί δ᾽ ἐπιτολμάτω κραδίη καὶ θυμὸς ἀκούειν:</line><line lnr="1.354">οὐ γὰρ Ὀδυσσεὺς οἶος ἀπώλεσε νόστιμον ἦμαρ</line><line lnr="1.355">ἐν Τροίῃ,  πολλοὶ δὲ καὶ ἄλλοι φῶτες ὄλοντο.</line><line lnr="1.356">ἀλλ᾽ εἰς οἶκον ἰοῦσα τὰ σ᾽ αὐτῆς ἔργα κόμιζε,</line><line lnr="1.357">ἱστόν τ᾽ ἠλακάτην τε, καὶ ἀμφιπόλοισι κέλευε</line><line lnr="1.358">ἔργον ἐποίχεσθαι: μῦθος δ᾽ ἄνδρεσσι μελήσει</line><line lnr="1.359">πᾶσι, μάλιστα δ᾽ ἐμοί: τοῦ γὰρ κράτος ἔστ᾽ ἐνὶ οἴκῳ.</line><line lnr="1.360">ἡ μὲν θαμβήσασα πάλιν οἶκόνδε βεβήκει:</line><line lnr="1.361">παιδὸς γὰρ μῦθον πεπνυμένον ἔνθετο θυμῷ.</line><line lnr="1.362">ἐς δ᾽ ὑπερῷ᾽ ἀναβᾶσα σὺν ἀμφιπόλοισι γυναιξὶ</line><line lnr="1.363">κλαῖεν ἔπειτ᾽ Ὀδυσῆα φίλον πόσιν, ὄφρα οἱ ὕπνον</line><line lnr="1.364">ἡδὺν ἐπὶ βλεφάροισι βάλε γλαυκῶπις Ἀθήνη.</line><line lnr="1.365">μνηστῆρες δ᾽ ὁμάδησαν ἀνὰ μέγαρα σκιόεντα,</line><line lnr="1.366">πάντες δ᾽ ἠρήσαντο παραὶ λεχέεσσι κλιθῆναι.</line><line lnr="1.367">τοῖσι δὲ Τηλέμαχος πεπνυμένος ἤρχετο μύθων:</line><line lnr="1.368">μητρὸς ἐμῆς μνηστῆρες ὑπέρβιον ὕβριν ἔχοντες,</line><line lnr="1.369">νῦν μὲν δαινύμενοι τερπώμεθα, μηδὲ βοητὺς</line><line lnr="1.370">ἔστω,  ἐπεὶ τόδε καλὸν ἀκουέμεν ἐστὶν ἀοιδοῦ</line><line lnr="1.371">τοιοῦδ᾽ οἷος ὅδ᾽ ἐστί, θεοῖς ἐναλίγκιος αὐδήν.</line><line lnr="1.372">ἠῶθεν δ᾽ ἀγορήνδε καθεζώμεσθα κιόντες</line><line lnr="1.373">πάντες, ἵν᾽ ὕμιν μῦθον ἀπηλεγέως ἀποείπω,</line><line lnr="1.374">ἐξιέναι μεγάρων: ἄλλας δ᾽ ἀλεγύνετε δαῖτας,</line><line lnr="1.375">ὑμὰ κτήματ᾽ ἔδοντες,  ἀμειβόμενοι κατὰ οἴκους.</line><line lnr="1.376">εἰ δ᾽ ὕμιν δοκέει τόδε λωίτερον καὶ ἄμεινον</line><line lnr="1.377">ἔμμεναι, ἀνδρὸς ἑνὸς βίοτον νήποινον ὀλέσθαι,</line><line lnr="1.378">κείρετ᾽: ἐγὼ δὲ θεοὺς ἐπιβώσομαι αἰὲν ἐόντας,</line><line lnr="1.379">αἴ κέ ποθι Ζεὺς δῷσι παλίντιτα ἔργα γενέσθαι:</line><line lnr="1.380">νήποινοί κεν ἔπειτα δόμων ἔντοσθεν ὄλοισθε.</line><line lnr="1.381">ὣς ἔφαθ᾽, οἱ δ᾽ ἄρα πάντες ὀδὰξ ἐν χείλεσι φύντες</line><line lnr="1.382">Τηλέμαχον θαύμαζον, ὃ θαρσαλέως ἀγόρευεν.</line><line lnr="1.383">τὸν δ᾽ αὖτ᾽ Ἀντίνοος προσέφη, Εὐπείθεος υἱός:</line><line lnr="1.384">Τηλέμαχ᾽, ἦ μάλα δή σε διδάσκουσιν θεοὶ αὐτοὶ</line><line lnr="1.385">ὑψαγόρην τ᾽ ἔμεναι καὶ θαρσαλέως ἀγορεύειν:</line><line lnr="1.386">μὴ σέ γ᾽ ἐν ἀμφιάλῳ Ἰθάκῃ βασιλῆα Κρονίων</line><line lnr="1.387">ποιήσειεν, ὅ τοι γενεῇ πατρώιόν ἐστιν.</line><line lnr="1.388">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.389">Ἀντίνο᾽, ἦ καί μοι νεμεσήσεαι ὅττι κεν εἴπω;</line><line lnr="1.390">καὶ κεν τοῦτ᾽ ἐθέλοιμι Διός γε διδόντος ἀρέσθαι.</line><line lnr="1.391">ἦ φῂς τοῦτο κάκιστον ἐν ἀνθρώποισι τετύχθαι;</line><line lnr="1.392">οὐ μὲν γάρ τι κακὸν βασιλευέμεν: αἶψά τέ οἱ δῶ</line><line lnr="1.393">ἀφνειὸν πέλεται καὶ τιμηέστερος αὐτός.</line><line lnr="1.394">ἀλλ᾽ ἦ τοι βασιλῆες Ἀχαιῶν εἰσὶ καὶ ἄλλοι</line><line lnr="1.395">πολλοὶ ἐν ἀμφιάλῳ Ἰθάκῃ,  νέοι ἠδὲ παλαιοί,</line><line lnr="1.396">τῶν κέν τις τόδ᾽ ἔχῃσιν, ἐπεὶ θάνε δῖος Ὀδυσσεύς:</line><line lnr="1.397">αὐτὰρ ἐγὼν οἴκοιο ἄναξ ἔσομ᾽ ἡμετέροιο</line><line lnr="1.398">καὶ δμώων, οὕς μοι ληίσσατο δῖος Ὀδυσσεύς.</line><line lnr="1.399">τὸν δ᾽ αὖτ᾽ Εὐρύμαχος Πολύβου πάϊς ἀντίον ηὔδα:</line><line lnr="1.400">Τηλέμαχ᾽,  ἦ τοι ταῦτα θεῶν ἐν γούνασι κεῖται,</line><line lnr="1.401">ὅς τις ἐν ἀμφιάλῳ Ἰθάκῃ βασιλεύσει Ἀχαιῶν:</line><line lnr="1.402">κτήματα δ᾽ αὐτὸς ἔχοις καὶ δώμασιν οἷσιν ἀνάσσοις.</line><line lnr="1.403">μὴ γὰρ ὅ γ᾽ ἔλθοι ἀνὴρ ὅς τίς σ᾽ ἀέκοντα βίηφιν</line><line lnr="1.404">κτήματ᾽ ἀπορραίσει, Ἰθάκης ἔτι ναιετοώσης.</line><line lnr="1.405">ἀλλ᾽ ἐθέλω σε,  φέριστε, περὶ ξείνοιο ἐρέσθαι,</line><line lnr="1.406">ὁππόθεν οὗτος ἀνήρ, ποίης δ᾽ ἐξ εὔχεται εἶναι</line><line lnr="1.407">γαίης, ποῦ δέ νύ οἱ γενεὴ καὶ πατρὶς ἄρουρα.</line><line lnr="1.408">ἠέ τιν᾽ ἀγγελίην πατρὸς φέρει ἐρχομένοιο,</line><line lnr="1.409">ἦ ἑὸν αὐτοῦ χρεῖος ἐελδόμενος τόδ᾽ ἱκάνει;</line><line lnr="1.410">οἷον ἀναΐξας ἄφαρ οἴχεται,  οὐδ᾽ ὑπέμεινε</line><line lnr="1.411">γνώμεναι: οὐ μὲν γάρ τι κακῷ εἰς ὦπα ἐῴκει.</line><line lnr="1.412">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="1.413">Εὐρύμαχ᾽, ἦ τοι νόστος ἀπώλετο πατρὸς ἐμοῖο:</line><line lnr="1.414">οὔτ᾽ οὖν ἀγγελίῃ ἔτι πείθομαι, εἴ ποθεν ἔλθοι,</line><line lnr="1.415">οὔτε θεοπροπίης ἐμπάζομαι,  ἥν τινα μήτηρ</line><line lnr="1.416">ἐς μέγαρον καλέσασα θεοπρόπον ἐξερέηται.</line><line lnr="1.417">ξεῖνος δ᾽ οὗτος ἐμὸς πατρώιος ἐκ Τάφου ἐστίν,</line><line lnr="1.418">Μέντης δ᾽ Ἀγχιάλοιο δαΐφρονος εὔχεται εἶναι</line><line lnr="1.419">υἱός, ἀτὰρ Ταφίοισι φιληρέτμοισιν ἀνάσσει.</line><line lnr="1.420">ὣς φάτο Τηλέμαχος, φρεσὶ δ᾽ ἀθανάτην θεὸν ἔγνω.</line><line lnr="1.421">οἱ δ᾽ εἰς ὀρχηστύν τε καὶ ἱμερόεσσαν ἀοιδὴν</line><line lnr="1.422">τρεψάμενοι τέρποντο, μένον δ᾽ ἐπὶ ἕσπερον ἐλθεῖν.</line><line lnr="1.423">τοῖσι δὲ τερπομένοισι μέλας ἐπὶ ἕσπερος ἦλθε:</line><line lnr="1.424">δὴ τότε κακκείοντες ἔβαν οἶκόνδε ἕκαστος.</line><line lnr="1.425">Τηλέμαχος δ᾽,  ὅθι οἱ θάλαμος περικαλλέος αὐλῆς</line><line lnr="1.426">ὑψηλὸς δέδμητο περισκέπτῳ ἐνὶ χώρῳ,</line><line lnr="1.427">ἔνθ᾽ ἔβη εἰς εὐνὴν πολλὰ φρεσὶ μερμηρίζων.</line><line lnr="1.428">τῷ δ᾽ ἄρ᾽ ἅμ᾽ αἰθομένας δαΐδας φέρε κεδνὰ ἰδυῖα</line><line lnr="1.429">Εὐρύκλει᾽, Ὦπος θυγάτηρ Πεισηνορίδαο,</line><line lnr="1.430">τήν ποτε Λαέρτης πρίατο κτεάτεσσιν ἑοῖσιν</line><line lnr="1.431">πρωθήβην ἔτ᾽ ἐοῦσαν, ἐεικοσάβοια δ᾽ ἔδωκεν,</line><line lnr="1.432">ἶσα δέ μιν κεδνῇ ἀλόχῳ τίεν ἐν μεγάροισιν,</line><line lnr="1.433">εὐνῇ δ᾽ οὔ ποτ᾽ ἔμικτο, χόλον δ᾽ ἀλέεινε γυναικός:</line><line lnr="1.434">ἥ οἱ ἅμ᾽ αἰθομένας δαΐδας φέρε, καί ἑ μάλιστα</line><line lnr="1.435">δμῳάων φιλέεσκε,  καὶ ἔτρεφε τυτθὸν ἐόντα.</line><line lnr="1.436">ὤιξεν δὲ θύρας θαλάμου πύκα ποιητοῖο,</line><line lnr="1.437">ἕζετο δ᾽ ἐν λέκτρῳ, μαλακὸν δ᾽ ἔκδυνε χιτῶνα:</line><line lnr="1.438">καὶ τὸν μὲν γραίης πυκιμηδέος ἔμβαλε χερσίν.</line><line lnr="1.439">ἡ μὲν τὸν πτύξασα καὶ ἀσκήσασα χιτῶνα,</line><line lnr="1.440">πασσάλῳ ἀγκρεμάσασα παρὰ τρητοῖσι λέχεσσι</line><line lnr="1.441">βῆ ῥ᾽ ἴμεν ἐκ θαλάμοιο, θύρην δ᾽ ἐπέρυσσε κορώνῃ</line><line lnr="1.442">ἀργυρέῃ, ἐπὶ δὲ κληῖδ᾽ ἐτάνυσσεν ἱμάντι.</line><line lnr="1.443">ἔνθ᾽ ὅ γε παννύχιος, κεκαλυμμένος οἰὸς ἀώτῳ,</line><line lnr="1.444">βούλευε φρεσὶν ᾗσιν ὁδὸν τὴν πέφραδ᾽ Ἀθήνη.</line></lvl><lvl d="Assembly in Ithaca" c="ffdcc6" f="000000" sz="257"><line lnr="2.1">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="2.2">ὤρνυτ᾽ ἄρ᾽ ἐξ εὐνῆφιν Ὀδυσσῆος φίλος υἱὸς</line><line lnr="2.3">εἵματα ἑσσάμενος, περὶ δὲ ξίφος ὀξὺ θέτ᾽ ὤμῳ,</line><line lnr="2.4">ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,</line><line lnr="2.5">βῆ δ᾽ ἴμεν ἐκ θαλάμοιο θεῷ ἐναλίγκιος ἄντην.</line><line lnr="2.6">αἶψα δὲ κηρύκεσσι λιγυφθόγγοισι κέλευσε</line><line lnr="2.7">κηρύσσειν ἀγορήνδε κάρη κομόωντας Ἀχαιούς.</line><line lnr="2.8">οἱ μὲν ἐκήρυσσον, τοὶ δ᾽ ἠγείροντο μάλ᾽ ὦκα.</line><line lnr="2.9">αὐτὰρ ἐπεί ῥ᾽ ἤγερθεν ὁμηγερέες τ᾽ ἐγένοντο,</line><line lnr="2.10">βῆ ῥ᾽ ἴμεν εἰς ἀγορήν,  παλάμῃ δ᾽ ἔχε χάλκεον ἔγχος,</line><line lnr="2.11">οὐκ οἶος, ἅμα τῷ γε δύω κύνες ἀργοὶ ἕποντο.</line><line lnr="2.12">θεσπεσίην δ᾽ ἄρα τῷ γε χάριν κατέχευεν Ἀθήνη.</line><line lnr="2.13">τὸν δ᾽ ἄρα πάντες λαοὶ ἐπερχόμενον θηεῦντο:</line><line lnr="2.14">ἕζετο δ᾽ ἐν πατρὸς θώκῳ, εἶξαν δὲ γέροντες.</line><line lnr="2.15">τοῖσι δ᾽ ἔπειθ᾽ ἥρως Αἰγύπτιος ἦρχ᾽ ἀγορεύειν,</line><line lnr="2.16">ὃς δὴ γήραϊ κυφὸς ἔην καὶ μυρία ᾔδη.</line><line lnr="2.17">καὶ γὰρ τοῦ φίλος υἱὸς ἅμ᾽ ἀντιθέῳ Ὀδυσῆι</line><line lnr="2.18">Ἴλιον εἰς ἐύπωλον ἔβη κοίλῃς ἐνὶ νηυσίν,</line><line lnr="2.19">Ἄντιφος αἰχμητής: τὸν δ᾽ ἄγριος ἔκτανε Κύκλωψ</line><line lnr="2.20">ἐν σπῆι γλαφυρῷ,  πύματον δ᾽ ὡπλίσσατο δόρπον.</line><line lnr="2.21">τρεῖς δέ οἱ ἄλλοι ἔσαν, καὶ ὁ μὲν μνηστῆρσιν ὁμίλει,</line><line lnr="2.22">Εὐρύνομος, δύο δ᾽ αἰὲν ἔχον πατρώια ἔργα.</line><line lnr="2.23">ἀλλ᾽ οὐδ᾽ ὣς τοῦ λήθετ᾽ ὀδυρόμενος καὶ ἀχεύων.</line><line lnr="2.24">τοῦ ὅ γε δάκρυ χέων ἀγορήσατο καὶ μετέειπε:</line><line lnr="2.25">κέκλυτε δὴ νῦν μευ,  Ἰθακήσιοι, ὅττι κεν εἴπω:</line><line lnr="2.26">οὔτε ποθ᾽ ἡμετέρη ἀγορὴ γένετ᾽ οὔτε θόωκος</line><line lnr="2.27">ἐξ οὗ Ὀδυσσεὺς δῖος ἔβη κοίλῃς ἐνὶ νηυσί.</line><line lnr="2.28">νῦν δὲ τίς ὧδ᾽ ἤγειρε; τίνα χρειὼ τόσον ἵκει</line><line lnr="2.29">ἠὲ νέων ἀνδρῶν ἢ οἳ προγενέστεροί εἰσιν;</line><line lnr="2.30">ἠέ τιν᾽ ἀγγελίην στρατοῦ ἔκλυεν ἐρχομένοιο,</line><line lnr="2.31">ἥν χ᾽ ἡμῖν σάφα εἴποι, ὅτε πρότερός γε πύθοιτο;</line><line lnr="2.32">ἦέ τι δήμιον ἄλλο πιφαύσκεται ἠδ᾽ ἀγορεύει;</line><line lnr="2.33">ἐσθλός μοι δοκεῖ εἶναι, ὀνήμενος. εἴθε οἱ αὐτῷ</line><line lnr="2.34">Ζεὺς ἀγαθὸν τελέσειεν, ὅτι φρεσὶν ᾗσι μενοινᾷ.</line><line lnr="2.35">ὣς φάτο,  χαῖρε δὲ φήμῃ Ὀδυσσῆος φίλος υἱός,</line><line lnr="2.36">οὐδ᾽ ἄρ᾽ ἔτι δὴν ἧστο, μενοίνησεν δ᾽ ἀγορεύειν,</line><line lnr="2.37">στῆ δὲ μέσῃ ἀγορῇ: σκῆπτρον δέ οἱ ἔμβαλε χειρὶ</line><line lnr="2.38">κῆρυξ Πεισήνωρ πεπνυμένα μήδεα εἰδώς.</line><line lnr="2.39">πρῶτον ἔπειτα γέροντα καθαπτόμενος προσέειπεν:</line><line lnr="2.40">ὦ γέρον, οὐχ ἑκὰς οὗτος ἀνήρ, τάχα δ᾽ εἴσεαι αὐτός,</line><line lnr="2.41">ὃς λαὸν ἤγειρα: μάλιστα δέ μ᾽ ἄλγος ἱκάνει.</line><line lnr="2.42">οὔτε τιν᾽ ἀγγελίην στρατοῦ ἔκλυον ἐρχομένοιο,</line><line lnr="2.43">ἥν χ᾽ ὑμῖν σάφα εἴπω, ὅτε πρότερός γε πυθοίμην,</line><line lnr="2.44">οὔτε τι δήμιον ἄλλο πιφαύσκομαι οὐδ᾽ ἀγορεύω,</line><line lnr="2.45">ἀλλ᾽ ἐμὸν αὐτοῦ χρεῖος,  ὅ μοι κακὰ ἔμπεσεν οἴκῳ</line><line lnr="2.46">δοιά: τὸ μὲν πατέρ᾽ ἐσθλὸν ἀπώλεσα, ὅς ποτ᾽ ἐν ὑμῖν</line><line lnr="2.47">τοίσδεσσιν βασίλευε, πατὴρ δ᾽ ὣς ἤπιος ἦεν:</line><line lnr="2.48">νῦν δ᾽ αὖ καὶ πολὺ μεῖζον, ὃ δὴ τάχα οἶκον ἅπαντα</line><line lnr="2.49">πάγχυ διαρραίσει, βίοτον δ᾽ ἀπὸ πάμπαν ὀλέσσει.</line><line lnr="2.50">μητέρι μοι μνηστῆρες ἐπέχραον οὐκ ἐθελούσῃ,</line><line lnr="2.51">τῶν ἀνδρῶν φίλοι υἷες, οἳ ἐνθάδε γ᾽ εἰσὶν ἄριστοι,</line><line lnr="2.52">οἳ πατρὸς μὲν ἐς οἶκον ἀπερρίγασι νέεσθαι</line><line lnr="2.53">Ἰκαρίου, ὥς κ᾽ αὐτὸς ἐεδνώσαιτο θύγατρα,</line><line lnr="2.54">δοίη δ᾽ ᾧ κ᾽ ἐθέλοι καί οἱ κεχαρισμένος ἔλθοι:</line><line lnr="2.55">οἱ δ᾽ εἰς ἡμέτερον πωλεύμενοι ἤματα πάντα,</line><line lnr="2.56">βοῦς ἱερεύοντες καὶ ὄις καὶ πίονας αἶγας</line><line lnr="2.57">εἰλαπινάζουσιν πίνουσί τε αἴθοπα οἶνον</line><line lnr="2.58">μαψιδίως: τὰ δὲ πολλὰ κατάνεται. οὐ γὰρ ἔπ᾽ ἀνήρ,</line><line lnr="2.59">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</line><line lnr="2.60">ἡμεῖς δ᾽ οὔ νύ τι τοῖοι ἀμυνέμεν: ἦ καὶ ἔπειτα</line><line lnr="2.61">λευγαλέοι τ᾽ ἐσόμεσθα καὶ οὐ δεδαηκότες ἀλκήν.</line><line lnr="2.62">ἦ τ᾽ ἂν ἀμυναίμην, εἴ μοι δύναμίς γε παρείη.</line><line lnr="2.63">οὐ γὰρ ἔτ᾽ ἀνσχετὰ ἔργα τετεύχαται, οὐδ᾽ ἔτι καλῶς</line><line lnr="2.64">οἶκος ἐμὸς διόλωλε. νεμεσσήθητε καὶ αὐτοί,</line><line lnr="2.65">ἄλλους τ᾽ αἰδέσθητε περικτίονας ἀνθρώπους,</line><line lnr="2.66">οἳ περιναιετάουσι: θεῶν δ᾽ ὑποδείσατε μῆνιν,</line><line lnr="2.67">μή τι μεταστρέψωσιν ἀγασσάμενοι κακὰ ἔργα.</line><line lnr="2.68">λίσσομαι ἠμὲν Ζηνὸς Ὀλυμπίου ἠδὲ Θέμιστος,</line><line lnr="2.69">ἥ τ᾽ ἀνδρῶν ἀγορὰς ἠμὲν λύει ἠδὲ καθίζει:</line><line lnr="2.70">σχέσθε,  φίλοι, καί μ᾽ οἶον ἐάσατε πένθεϊ λυγρῷ</line><line lnr="2.71">τείρεσθ᾽, εἰ μή πού τι πατὴρ ἐμὸς ἐσθλὸς Ὀδυσσεὺς</line><line lnr="2.72">δυσμενέων κάκ᾽ ἔρεξεν ἐυκνήμιδας Ἀχαιούς,</line><line lnr="2.73">τῶν μ᾽ ἀποτινύμενοι κακὰ ῥέζετε δυσμενέοντες,</line><line lnr="2.74">τούτους ὀτρύνοντες. ἐμοὶ δέ κε κέρδιον εἴη</line><line lnr="2.75">ὑμέας ἐσθέμεναι κειμήλιά τε πρόβασίν τε.</line><line lnr="2.76">εἴ χ᾽ ὑμεῖς γε φάγοιτε, τάχ᾽ ἄν ποτε καὶ τίσις εἴη:</line><line lnr="2.77">τόφρα γὰρ ἂν κατὰ ἄστυ ποτιπτυσσοίμεθα μύθῳ</line><line lnr="2.78">χρήματ᾽ ἀπαιτίζοντες, ἕως κ᾽ ἀπὸ πάντα δοθείη:</line><line lnr="2.79">νῦν δέ μοι ἀπρήκτους ὀδύνας ἐμβάλλετε θυμῷ.</line><line lnr="2.80">ὣς φάτο χωόμενος,  ποτὶ δὲ σκῆπτρον βάλε γαίῃ</line><line lnr="2.81">δάκρυ᾽ ἀναπρήσας: οἶκτος δ᾽ ἕλε λαὸν ἅπαντα.</line><line lnr="2.82">ἔνθ᾽ ἄλλοι μὲν πάντες ἀκὴν ἔσαν, οὐδέ τις ἔτλη</line><line lnr="2.83">Τηλέμαχον μύθοισιν ἀμείψασθαι χαλεποῖσιν:</line><line lnr="2.84">Ἀντίνοος δέ μιν οἶος ἀμειβόμενος προσέειπε:</line><line lnr="2.85">Τηλέμαχ᾽ ὑψαγόρη,  μένος ἄσχετε, ποῖον ἔειπες</line><line lnr="2.86">ἡμέας αἰσχύνων: ἐθέλοις δέ κε μῶμον ἀνάψαι.</line><line lnr="2.87">σοὶ δ᾽ οὔ τι μνηστῆρες Ἀχαιῶν αἴτιοί εἰσιν,</line><line lnr="2.88">ἀλλὰ φίλη μήτηρ, ἥ τοι πέρι κέρδεα οἶδεν.</line><line lnr="2.89">ἤδη γὰρ τρίτον ἐστὶν ἔτος, τάχα δ᾽ εἶσι τέταρτον,</line><line lnr="2.90">ἐξ οὗ ἀτέμβει θυμὸν ἐνὶ στήθεσσιν Ἀχαιῶν.</line><line lnr="2.91">πάντας μέν ῥ᾽ ἔλπει καὶ ὑπίσχεται ἀνδρὶ ἑκάστῳ</line><line lnr="2.92">ἀγγελίας προϊεῖσα, νόος δέ οἱ ἄλλα μενοινᾷ.</line><line lnr="2.93">ἡ δὲ δόλον τόνδ᾽ ἄλλον ἐνὶ φρεσὶ μερμήριξε:</line><line lnr="2.94">στησαμένη μέγαν ἱστὸν ἐνὶ μεγάροισιν ὕφαινε,</line><line lnr="2.95">λεπτὸν καὶ περίμετρον: ἄφαρ δ᾽ ἡμῖν μετέειπε:</line><line lnr="2.96">κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,</line><line lnr="2.97">μίμνετ᾽ ἐπειγόμενοι τὸν ἐμὸν γάμον, εἰς ὅ κε φᾶρος</line><line lnr="2.98">ἐκτελέσω, μή μοι μεταμώνια νήματ᾽ ὄληται,</line><line lnr="2.99">Λαέρτῃ ἥρωι ταφήιον, εἰς ὅτε κέν μιν</line><line lnr="2.100">μοῖρ᾽ ὀλοὴ καθέλῃσι τανηλεγέος θανάτοιο,</line><line lnr="2.101">μή τίς μοι κατὰ δῆμον Ἀχαιϊάδων νεμεσήσῃ.</line><line lnr="2.102">αἴ κεν ἄτερ σπείρου κεῖται πολλὰ κτεατίσσας.</line><line lnr="2.103">ὣς ἔφαθ᾽, ἡμῖν δ᾽ αὖτ᾽ ἐπεπείθετο θυμὸς ἀγήνωρ.</line><line lnr="2.104">ἔνθα καὶ ἠματίη μὲν ὑφαίνεσκεν μέγαν ἱστόν,</line><line lnr="2.105">νύκτας δ᾽ ἀλλύεσκεν,  ἐπεὶ δαΐδας παραθεῖτο.</line><line lnr="2.106">ὣς τρίετες μὲν ἔληθε δόλῳ καὶ ἔπειθεν Ἀχαιούς:</line><line lnr="2.107">ἀλλ᾽ ὅτε τέτρατον ἦλθεν ἔτος καὶ ἐπήλυθον ὧραι,</line><line lnr="2.108">καὶ τότε δή τις ἔειπε γυναικῶν, ἣ σάφα ᾔδη,</line><line lnr="2.109">καὶ τήν γ᾽ ἀλλύουσαν ἐφεύρομεν ἀγλαὸν ἱστόν.</line><line lnr="2.110">ὣς τὸ μὲν ἐξετέλεσσε καὶ οὐκ ἐθέλουσ᾽ ὑπ᾽ ἀνάγκης:</line><line lnr="2.111">σοὶ δ᾽ ὧδε μνηστῆρες ὑποκρίνονται, ἵν᾽ εἰδῇς</line><line lnr="2.112">αὐτὸς σῷ θυμῷ, εἰδῶσι δὲ πάντες Ἀχαιοί:</line><line lnr="2.113">μητέρα σὴν ἀπόπεμψον, ἄνωχθι δέ μιν γαμέεσθαι</line><line lnr="2.114">τῷ ὅτεῴ τε πατὴρ κέλεται καὶ ἁνδάνει αὐτῇ.</line><line lnr="2.115">εἰ δ᾽ ἔτ᾽ ἀνιήσει γε πολὺν χρόνον υἷας Ἀχαιῶν,</line><line lnr="2.116">τὰ φρονέουσ᾽ ἀνὰ θυμόν, ὅ οἱ πέρι δῶκεν Ἀθήνη</line><line lnr="2.117">ἔργα τ᾽ ἐπίστασθαι περικαλλέα καὶ φρένας ἐσθλὰς</line><line lnr="2.118">κέρδεά θ᾽, οἷ᾽ οὔ πώ τιν᾽ ἀκούομεν οὐδὲ παλαιῶν,</line><line lnr="2.119">τάων αἳ πάρος ἦσαν ἐυπλοκαμῖδες Ἀχαιαί,</line><line lnr="2.120">Τυρώ τ᾽ Ἀλκμήνη τε ἐυστέφανός τε Μυκήνη:</line><line lnr="2.121">τάων οὔ τις ὁμοῖα νοήματα Πηνελοπείῃ</line><line lnr="2.122">ᾔδη: ἀτὰρ μὲν τοῦτό γ᾽ ἐναίσιμον οὐκ ἐνόησε.</line><line lnr="2.123">τόφρα γὰρ οὖν βίοτόν τε τεὸν καὶ κτήματ᾽ ἔδονται,</line><line lnr="2.124">ὄφρα κε κείνη τοῦτον ἔχῃ νόον, ὅν τινά οἱ νῦν</line><line lnr="2.125">ἐν στήθεσσι τιθεῖσι θεοί.  μέγα μὲν κλέος αὐτῇ</line><line lnr="2.126">ποιεῖτ᾽, αὐτὰρ σοί γε ποθὴν πολέος βιότοιο.</line><line lnr="2.127">ἡμεῖς δ᾽ οὔτ᾽ ἐπὶ ἔργα πάρος γ᾽ ἴμεν οὔτε πῃ ἄλλῃ,</line><line lnr="2.128">πρίν γ᾽ αὐτὴν γήμασθαι Ἀχαιῶν ᾧ κ᾽ ἐθέλῃσι.</line><line lnr="2.129">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="2.130">Ἀντίνο᾽,  οὔ πως ἔστι δόμων ἀέκουσαν ἀπῶσαι</line><line lnr="2.131">ἥ μ᾽ ἔτεχ᾽, ἥ μ᾽ ἔθρεψε: πατὴρ δ᾽ ἐμὸς ἄλλοθι γαίης,</line><line lnr="2.132">ζώει ὅ γ᾽ ἦ τέθνηκε: κακὸν δέ με πόλλ᾽ ἀποτίνειν</line><line lnr="2.133">Ἰκαρίῳ, αἴ κ᾽ αὐτὸς ἑκὼν ἀπὸ μητέρα πέμψω.</line><line lnr="2.134">ἐκ γὰρ τοῦ πατρὸς κακὰ πείσομαι, ἄλλα δὲ δαίμων</line><line lnr="2.135">δώσει,  ἐπεὶ μήτηρ στυγερὰς ἀρήσετ᾽ ἐρινῦς</line><line lnr="2.136">οἴκου ἀπερχομένη: νέμεσις δέ μοι ἐξ ἀνθρώπων</line><line lnr="2.137">ἔσσεται: ὣς οὐ τοῦτον ἐγώ ποτε μῦθον ἐνίψω.</line><line lnr="2.138">ὑμέτερος δ᾽ εἰ μὲν θυμὸς νεμεσίζεται αὐτῶν,</line><line lnr="2.139">ἔξιτέ μοι μεγάρων, ἄλλας δ᾽ ἀλεγύνετε δαῖτας</line><line lnr="2.140">ὑμὰ κτήματ᾽ ἔδοντες ἀμειβόμενοι κατὰ οἴκους.</line><line lnr="2.141">εἰ δ᾽ ὑμῖν δοκέει τόδε λωίτερον καὶ ἄμεινον</line><line lnr="2.142">ἔμμεναι, ἀνδρὸς ἑνὸς βίοτον νήποινον ὀλέσθαι,</line><line lnr="2.143">κείρετ᾽: ἐγὼ δὲ θεοὺς ἐπιβώσομαι αἰὲν ἐόντας,</line><line lnr="2.144">αἴ κέ ποθι Ζεὺς δῷσι παλίντιτα ἔργα γενέσθαι.</line><line lnr="2.145">νήποινοί κεν ἔπειτα δόμων ἔντοσθεν ὄλοισθε.</line><line lnr="2.146">ὣς φάτο Τηλέμαχος, τῷ δ᾽ αἰετὼ εὐρύοπα Ζεὺς</line><line lnr="2.147">ὑψόθεν ἐκ κορυφῆς ὄρεος προέηκε πέτεσθαι.</line><line lnr="2.148">τὼ δ᾽ ἕως μέν ῥ᾽ ἐπέτοντο μετὰ πνοιῇς ἀνέμοιο</line><line lnr="2.149">πλησίω ἀλλήλοισι τιταινομένω πτερύγεσσιν:</line><line lnr="2.150">ἀλλ᾽ ὅτε δὴ μέσσην ἀγορὴν πολύφημον ἱκέσθην,</line><line lnr="2.151">ἔνθ᾽ ἐπιδινηθέντε τιναξάσθην πτερὰ πυκνά,</line><line lnr="2.152">ἐς δ᾽ ἰδέτην πάντων κεφαλάς, ὄσσοντο δ᾽ ὄλεθρον:</line><line lnr="2.153">δρυψαμένω δ᾽ ὀνύχεσσι παρειὰς ἀμφί τε δειρὰς</line><line lnr="2.154">δεξιὼ ἤιξαν διά τ᾽ οἰκία καὶ πόλιν αὐτῶν.</line><line lnr="2.155">θάμβησαν δ᾽ ὄρνιθας,  ἐπεὶ ἴδον ὀφθαλμοῖσιν:</line><line lnr="2.156">ὥρμηναν δ᾽ ἀνὰ θυμὸν ἅ περ τελέεσθαι ἔμελλον.</line><line lnr="2.157">τοῖσι δὲ καὶ μετέειπε γέρων ἥρως Ἁλιθέρσης</line><line lnr="2.158">Μαστορίδης: ὁ γὰρ οἶος ὁμηλικίην ἐκέκαστο</line><line lnr="2.159">ὄρνιθας γνῶναι καὶ ἐναίσιμα μυθήσασθαι:</line><line lnr="2.160">ὅ σφιν ἐὺ φρονέων ἀγορήσατο καὶ μετέειπε:</line><line lnr="2.161">κέκλυτε δὴ νῦν μευ, Ἰθακήσιοι, ὅττι κεν εἴπω:</line><line lnr="2.162">μνηστῆρσιν δὲ μάλιστα πιφαυσκόμενος τάδε εἴρω:</line><line lnr="2.163">τοῖσιν γὰρ μέγα πῆμα κυλίνδεται: οὐ γὰρ Ὀδυσσεὺς</line><line lnr="2.164">δὴν ἀπάνευθε φίλων ὧν ἔσσεται, ἀλλά που ἤδη</line><line lnr="2.165">ἐγγὺς ἐὼν τοῖσδεσσι φόνον καὶ κῆρα φυτεύει</line><line lnr="2.166">πάντεσσιν: πολέσιν δὲ καὶ ἄλλοισιν κακὸν ἔσται,</line><line lnr="2.167">οἳ νεμόμεσθ᾽ Ἰθάκην ἐυδείελον. ἀλλὰ πολὺ πρὶν</line><line lnr="2.168">φραζώμεσθ᾽, ὥς κεν καταπαύσομεν: οἱ δὲ καὶ αὐτοὶ</line><line lnr="2.169">παυέσθων: καὶ γάρ σφιν ἄφαρ τόδε λώιόν ἐστιν.</line><line lnr="2.170">οὐ γὰρ ἀπείρητος μαντεύομαι,  ἀλλ᾽ ἐὺ εἰδώς:</line><line lnr="2.171">καὶ γὰρ κείνῳ φημὶ τελευτηθῆναι ἅπαντα,</line><line lnr="2.172">ὥς οἱ ἐμυθεόμην, ὅτε Ἴλιον εἰσανέβαινον</line><line lnr="2.173">Ἀργεῖοι, μετὰ δέ σφιν ἔβη πολύμητις Ὀδυσσεύς.</line><line lnr="2.174">φῆν κακὰ πολλὰ παθόντ᾽, ὀλέσαντ᾽ ἄπο πάντας ἑταίρους,</line><line lnr="2.175">ἄγνωστον πάντεσσιν ἐεικοστῷ ἐνιαυτῷ</line><line lnr="2.176">οἴκαδ᾽ ἐλεύσεσθαι: τὰ δὲ δὴ νῦν πάντα τελεῖται.</line><line lnr="2.177">τὸν δ᾽ αὖτ᾽ Εὐρύμαχος Πολύβου πάϊς ἀντίον ηὔδα:</line><line lnr="2.178">ὦ γέρον, εἰ δ᾽ ἄγε νῦν μαντεύεο σοῖσι τέκεσσιν</line><line lnr="2.179">οἴκαδ᾽ ἰών, μή πού τι κακὸν πάσχωσιν ὀπίσσω:</line><line lnr="2.180">ταῦτα δ᾽ ἐγὼ σέο πολλὸν ἀμείνων μαντεύεσθαι.</line><line lnr="2.181">ὄρνιθες δέ τε πολλοὶ ὑπ᾽ αὐγὰς ἠελίοιο</line><line lnr="2.182">φοιτῶσ᾽, οὐδέ τε πάντες ἐναίσιμοι: αὐτὰρ Ὀδυσσεὺς</line><line lnr="2.183">ὤλετο τῆλ᾽, ὡς καὶ σὺ καταφθίσθαι σὺν ἐκείνῳ</line><line lnr="2.184">ὤφελες. οὐκ ἂν τόσσα θεοπροπέων ἀγόρευες,</line><line lnr="2.185">οὐδέ κε Τηλέμαχον κεχολωμένον ὧδ᾽ ἀνιείης,</line><line lnr="2.186">σῷ οἴκῳ δῶρον ποτιδέγμενος, αἴ κε πόρῃσιν.</line><line lnr="2.187">ἀλλ᾽ ἔκ τοι ἐρέω, τὸ δὲ καὶ τετελεσμένον ἔσται:</line><line lnr="2.188">αἴ κε νεώτερον ἄνδρα παλαιά τε πολλά τε εἰδὼς</line><line lnr="2.189">παρφάμενος ἐπέεσσιν ἐποτρύνῃς χαλεπαίνειν,</line><line lnr="2.190">αὐτῷ μέν οἱ πρῶτον ἀνιηρέστερον ἔσται,</line><line lnr="2.191">πρῆξαι δ᾽ ἔμπης οὔ τι δυνήσεται εἵνεκα τῶνδε:</line><line lnr="2.192">σοὶ δέ, γέρον, θωὴν ἐπιθήσομεν, ἥν κ᾽ ἐνὶ θυμῷ</line><line lnr="2.193">τίνων ἀσχάλλῃς: χαλεπὸν δέ τοι ἔσσεται ἄλγος.</line><line lnr="2.194">Τηλεμάχῳ δ᾽ ἐν πᾶσιν ἐγὼν ὑποθήσομαι αὐτός:</line><line lnr="2.195">μητέρα ἣν ἐς πατρὸς ἀνωγέτω ἀπονέεσθαι:</line><line lnr="2.196">οἱ δὲ γάμον τεύξουσι καὶ ἀρτυνέουσιν ἔεδνα</line><line lnr="2.197">πολλὰ μάλ᾽, ὅσσα ἔοικε φίλης ἐπὶ παιδὸς ἕπεσθαι.</line><line lnr="2.198">οὐ γὰρ πρὶν παύσεσθαι ὀίομαι υἷας Ἀχαιῶν</line><line lnr="2.199">μνηστύος ἀργαλέης, ἐπεὶ οὔ τινα δείδιμεν ἔμπης,</line><line lnr="2.200">οὔτ᾽ οὖν Τηλέμαχον μάλα περ πολύμυθον ἐόντα,</line><line lnr="2.201">οὔτε θεοπροπίης ἐμπαζόμεθ᾽, ἣν σύ, γεραιέ,</line><line lnr="2.202">μυθέαι ἀκράαντον, ἀπεχθάνεαι δ᾽ ἔτι μᾶλλον.</line><line lnr="2.203">χρήματα δ᾽ αὖτε κακῶς βεβρώσεται, οὐδέ ποτ᾽ ἶσα</line><line lnr="2.204">ἔσσεται, ὄφρα κεν ἥ γε διατρίβῃσιν Ἀχαιοὺς</line><line lnr="2.205">ὃν γάμον: ἡμεῖς δ᾽ αὖ ποτιδέγμενοι ἤματα πάντα</line><line lnr="2.206">εἵνεκα τῆς ἀρετῆς ἐριδαίνομεν, οὐδὲ μετ᾽ ἄλλας</line><line lnr="2.207">ἐρχόμεθ᾽, ἃς ἐπιεικὲς ὀπυιέμεν ἐστὶν ἑκάστῳ.</line><line lnr="2.208">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="2.209">Εὐρύμαχ᾽ ἠδὲ καὶ ἄλλοι, ὅσοι μνηστῆρες ἀγαυοί,</line><line lnr="2.210">ταῦτα μὲν οὐχ ὑμέας ἔτι λίσσομαι οὐδ᾽ ἀγορεύω:</line><line lnr="2.211">ἤδη γὰρ τὰ ἴσασι θεοὶ καὶ πάντες Ἀχαιοί.</line><line lnr="2.212">ἀλλ᾽ ἄγε μοι δότε νῆα θοὴν καὶ εἴκοσ᾽ ἑταίρους,</line><line lnr="2.213">οἵ κέ μοι ἔνθα καὶ ἔνθα διαπρήσσωσι κέλευθον.</line><line lnr="2.214">εἶμι γὰρ ἐς Σπάρτην τε καὶ ἐς Πύλον ἠμαθόεντα</line><line lnr="2.215">νόστον πευσόμενος πατρὸς δὴν οἰχομένοιο,</line><line lnr="2.216">ἤν τίς μοι εἴπῃσι βροτῶν ἢ ὄσσαν ἀκούσω</line><line lnr="2.217">ἐκ Διός, ἥ τε μάλιστα φέρει κλέος ἀνθρώποισιν:</line><line lnr="2.218">εἰ μέν κεν πατρὸς βίοτον καὶ νόστον ἀκούσω,</line><line lnr="2.219">ἦ τ᾽ ἄν, τρυχόμενός περ, ἔτι τλαίην ἐνιαυτόν:</line><line lnr="2.220">εἰ δέ κε τεθνηῶτος ἀκούσω μηδ᾽ ἔτ᾽ ἐόντος,</line><line lnr="2.221">νοστήσας δὴ ἔπειτα φίλην ἐς πατρίδα γαῖαν</line><line lnr="2.222">σῆμά τέ οἱ χεύω καὶ ἐπὶ κτέρεα κτερεΐξω</line><line lnr="2.223">πολλὰ μάλ᾽, ὅσσα ἔοικε, καὶ ἀνέρι μητέρα δώσω.</line><line lnr="2.224">ἦ τοι ὅ γ᾽ ὣς εἰπὼν κατ᾽ ἄρ᾽ ἕζετο, τοῖσι δ᾽ ἀνέστη</line><line lnr="2.225">Μέντωρ,  ὅς ῥ᾽ Ὀδυσῆος ἀμύμονος ἦεν ἑταῖρος,</line><line lnr="2.226">καὶ οἱ ἰὼν ἐν νηυσὶν ἐπέτρεπεν οἶκον ἅπαντα,</line><line lnr="2.227">πείθεσθαί τε γέροντι καὶ ἔμπεδα πάντα φυλάσσειν:</line><line lnr="2.228">ὅ σφιν ἐὺ φρονέων ἀγορήσατο καὶ μετέειπεν:</line><line lnr="2.229">κέκλυτε δὴ νῦν μευ, Ἰθακήσιοι, ὅττι κεν εἴπω:</line><line lnr="2.230">μή τις ἔτι πρόφρων ἀγανὸς καὶ ἤπιος ἔστω</line><line lnr="2.231">σκηπτοῦχος βασιλεύς, μηδὲ φρεσὶν αἴσιμα εἰδώς,</line><line lnr="2.232">ἀλλ᾽ αἰεὶ χαλεπός τ᾽ εἴη καὶ αἴσυλα ῥέζοι:</line><line lnr="2.233">ὡς οὔ τις μέμνηται Ὀδυσσῆος θείοιο</line><line lnr="2.234">λαῶν οἷσιν ἄνασσε, πατὴρ δ᾽ ὣς ἤπιος ἦεν.</line><line lnr="2.235">ἀλλ᾽ ἦ τοι μνηστῆρας ἀγήνορας οὔ τι μεγαίρω</line><line lnr="2.236">ἔρδειν ἔργα βίαια κακορραφίῃσι νόοιο:</line><line lnr="2.237">σφὰς γὰρ παρθέμενοι κεφαλὰς κατέδουσι βιαίως</line><line lnr="2.238">οἶκον Ὀδυσσῆος, τὸν δ᾽ οὐκέτι φασὶ νέεσθαι.</line><line lnr="2.239">νῦν δ᾽ ἄλλῳ δήμῳ νεμεσίζομαι, οἷον ἅπαντες</line><line lnr="2.240">ἧσθ᾽ ἄνεῳ,  ἀτὰρ οὔ τι καθαπτόμενοι ἐπέεσσι</line><line lnr="2.241">παύρους μνηστῆρας καταπαύετε πολλοὶ ἐόντες.</line><line lnr="2.242">τὸν δ᾽ Εὐηνορίδης Λειώκριτος ἀντίον ηὔδα:</line><line lnr="2.243">Μέντορ ἀταρτηρέ, φρένας ἠλεέ, ποῖον ἔειπες</line><line lnr="2.244">ἡμέας ὀτρύνων καταπαυέμεν. ἀργαλέον δὲ</line><line lnr="2.245">ἀνδράσι καὶ πλεόνεσσι μαχήσασθαι περὶ δαιτί.</line><line lnr="2.246">εἴ περ γάρ κ᾽ Ὀδυσεὺς Ἰθακήσιος αὐτὸς ἐπελθὼν</line><line lnr="2.247">δαινυμένους κατὰ δῶμα ἑὸν μνηστῆρας ἀγαυοὺς</line><line lnr="2.248">ἐξελάσαι μεγάροιο μενοινήσει᾽ ἐνὶ θυμῷ,</line><line lnr="2.249">οὔ κέν οἱ κεχάροιτο γυνή, μάλα περ χατέουσα,</line><line lnr="2.250">ἐλθόντ᾽,  ἀλλά κεν αὐτοῦ ἀεικέα πότμον ἐπίσποι,</line><line lnr="2.251">εἰ πλεόνεσσι μάχοιτο: σὺ δ᾽ οὐ κατὰ μοῖραν ἔειπες.</line><line lnr="2.252">ἀλλ᾽ ἄγε, λαοὶ μὲν σκίδνασθ᾽ ἐπὶ ἔργα ἕκαστος,</line><line lnr="2.253">τούτῳ δ᾽ ὀτρυνέει Μέντωρ ὁδὸν ἠδ᾽ Ἁλιθέρσης,</line><line lnr="2.254">οἵ τέ οἱ ἐξ ἀρχῆς πατρώιοί εἰσιν ἑταῖροι.</line><line lnr="2.255">ἀλλ᾽ ὀίω,  καὶ δηθὰ καθήμενος ἀγγελιάων</line><line lnr="2.256">πεύσεται εἰν Ἰθάκῃ, τελέει δ᾽ ὁδὸν οὔ ποτε ταύτην.</line><line lnr="2.257">ὣς ἄρ᾽ ἐφώνησεν, λῦσεν δ᾽ ἀγορὴν αἰψηρήν.</line></lvl></lvl><lvl d="Telemachos' journey" c="ffc6c6" f="000000" sz="1521"><lvl d="preparation for a journey" c="ffc6c6" f="000000" sz="177"><line lnr="2.258">οἱ μὲν ἄρ᾽ ἐσκίδναντο ἑὰ πρὸς δώμαθ᾽ ἕκαστος,</line><line lnr="2.259">μνηστῆρες δ᾽ ἐς δώματ᾽ ἴσαν θείου Ὀδυσῆος.</line><line lnr="2.260">Τηλέμαχος δ᾽ ἀπάνευθε κιὼν ἐπὶ θῖνα θαλάσσης,</line><line lnr="2.261">χεῖρας νιψάμενος πολιῆς ἁλὸς εὔχετ᾽ Ἀθήνῃ:</line><line lnr="2.262">κλῦθί μευ, ὃ χθιζὸς θεὸς ἤλυθες ἡμέτερον δῶ</line><line lnr="2.263">καὶ μ᾽ ἐν νηὶ κέλευσας ἐπ᾽ ἠεροειδέα πόντον</line><line lnr="2.264">νόστον πευσόμενον πατρὸς δὴν οἰχομένοιο</line><line lnr="2.265">ἔρχεσθαι: τὰ δὲ πάντα διατρίβουσιν Ἀχαιοί,</line><line lnr="2.266">μνηστῆρες δὲ μάλιστα κακῶς ὑπερηνορέοντες.</line><line lnr="2.267">ὣς ἔφατ᾽ εὐχόμενος, σχεδόθεν δέ οἱ ἦλθεν Ἀθήνη,</line><line lnr="2.268">Μέντορι εἰδομένη ἠμὲν δέμας ἠδὲ καὶ αὐδήν,</line><line lnr="2.269">καί μιν φωνήσασ᾽ ἔπεα πτερόεντα προσηύδα:</line><line lnr="2.270">Τηλέμαχ᾽, οὐδ᾽ ὄπιθεν κακὸς ἔσσεαι οὐδ᾽ ἀνοήμων,</line><line lnr="2.271">εἰ δή τοι σοῦ πατρὸς ἐνέστακται μένος ἠύ,</line><line lnr="2.272">οἷος κεῖνος ἔην τελέσαι ἔργον τε ἔπος τε:</line><line lnr="2.273">οὔ τοι ἔπειθ᾽ ἁλίη ὁδὸς ἔσσεται οὐδ᾽ ἀτέλεστος.</line><line lnr="2.274">εἰ δ᾽ οὐ κείνου γ᾽ ἐσσὶ γόνος καὶ Πηνελοπείης,</line><line lnr="2.275">οὐ σέ γ᾽ ἔπειτα ἔολπα τελευτήσειν,  ἃ μενοινᾷς.</line><line lnr="2.276">παῦροι γάρ τοι παῖδες ὁμοῖοι πατρὶ πέλονται,</line><line lnr="2.277">οἱ πλέονες κακίους, παῦροι δέ τε πατρὸς ἀρείους.</line><line lnr="2.278">ἀλλ᾽ ἐπεὶ οὐδ᾽ ὄπιθεν κακὸς ἔσσεαι οὐδ᾽ ἀνοήμων,</line><line lnr="2.279">οὐδέ σε πάγχυ γε μῆτις Ὀδυσσῆος προλέλοιπεν,</line><line lnr="2.280">ἐλπωρή τοι ἔπειτα τελευτῆσαι τάδε ἔργα.</line><line lnr="2.281">τῶ νῦν μνηστήρων μὲν ἔα βουλήν τε νόον τε</line><line lnr="2.282">ἀφραδέων, ἐπεὶ οὔ τι νοήμονες οὐδὲ δίκαιοι:</line><line lnr="2.283">οὐδέ τι ἴσασιν θάνατον καὶ κῆρα μέλαιναν,</line><line lnr="2.284">ὃς δή σφι σχεδόν ἐστιν, ἐπ᾽ ἤματι πάντας ὀλέσθαι.</line><line lnr="2.285">σοὶ δ᾽ ὁδὸς οὐκέτι δηρὸν ἀπέσσεται ἣν σὺ μενοινᾷς:</line><line lnr="2.286">τοῖος γάρ τοι ἑταῖρος ἐγὼ πατρώιός εἰμι,</line><line lnr="2.287">ὅς τοι νῆα θοὴν στελέω καὶ ἅμ᾽ ἕψομαι αὐτός.</line><line lnr="2.288">ἀλλὰ σὺ μὲν πρὸς δώματ᾽ ἰὼν μνηστῆρσιν ὁμίλει,</line><line lnr="2.289">ὅπλισσόν τ᾽ ἤια καὶ ἄγγεσιν ἄρσον ἅπαντα,</line><line lnr="2.290">οἶνον ἐν ἀμφιφορεῦσι,  καὶ ἄλφιτα, μυελὸν ἀνδρῶν,</line><line lnr="2.291">δέρμασιν ἐν πυκινοῖσιν: ἐγὼ δ᾽ ἀνὰ δῆμον ἑταίρους</line><line lnr="2.292">αἶψ᾽ ἐθελοντῆρας συλλέξομαι. εἰσὶ δὲ νῆες</line><line lnr="2.293">πολλαὶ ἐν ἀμφιάλῳ Ἰθάκῃ, νέαι ἠδὲ παλαιαί:</line><line lnr="2.294">τάων μέν τοι ἐγὼν ἐπιόψομαι ἥ τις ἀρίστη,</line><line lnr="2.295">ὦκα δ᾽ ἐφοπλίσσαντες ἐνήσομεν εὐρέι πόντῳ.</line><line lnr="2.296">ὣς φάτ᾽ Ἀθηναίη κούρη Διός: οὐδ᾽ ἄρ᾽ ἔτι δὴν</line><line lnr="2.297">Τηλέμαχος παρέμιμνεν, ἐπεὶ θεοῦ ἔκλυεν αὐδήν.</line><line lnr="2.298">βῆ δ᾽ ἰέναι πρὸς δῶμα, φίλον τετιημένος ἦτορ,</line><line lnr="2.299">εὗρε δ᾽ ἄρα μνηστῆρας ἀγήνορας ἐν μεγάροισιν,</line><line lnr="2.300">αἶγας ἀνιεμένους σιάλους θ᾽ εὕοντας ἐν αὐλῇ.</line><line lnr="2.301">Ἀντίνοος δ᾽ ἰθὺς γελάσας κίε Τηλεμάχοιο,</line><line lnr="2.302">ἔν τ᾽ ἄρα οἱ φῦ χειρί, ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="2.303">Τηλέμαχ᾽ ὑψαγόρη, μένος ἄσχετε, μή τί τοι ἄλλο</line><line lnr="2.304">ἐν στήθεσσι κακὸν μελέτω ἔργον τε ἔπος τε,</line><line lnr="2.305">ἀλλά μοι ἐσθιέμεν καὶ πινέμεν,  ὡς τὸ πάρος περ.</line><line lnr="2.306">ταῦτα δέ τοι μάλα πάντα τελευτήσουσιν Ἀχαιοί,</line><line lnr="2.307">νῆα καὶ ἐξαίτους ἐρέτας, ἵνα θᾶσσον ἵκηαι</line><line lnr="2.308">ἐς Πύλον ἠγαθέην μετ᾽ ἀγαυοῦ πατρὸς ἀκουήν.</line><line lnr="2.309">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="2.310">Ἀντίνο᾽,  οὔ πως ἔστιν ὑπερφιάλοισι μεθ᾽ ὑμῖν</line><line lnr="2.311">δαίνυσθαί τ᾽ ἀκέοντα καὶ εὐφραίνεσθαι ἕκηλον.</line><line lnr="2.312">ἦ οὐχ ἅλις ὡς τὸ πάροιθεν ἐκείρετε πολλὰ καὶ ἐσθλὰ</line><line lnr="2.313">κτήματ᾽ ἐμά, μνηστῆρες, ἐγὼ δ᾽ ἔτι νήπιος ἦα;</line><line lnr="2.314">νῦν δ᾽ ὅτε δὴ μέγας εἰμὶ καὶ ἄλλων μῦθον ἀκούων</line><line lnr="2.315">πυνθάνομαι,  καὶ δή μοι ἀέξεται ἔνδοθι θυμός,</line><line lnr="2.316">πειρήσω, ὥς κ᾽ ὔμμι κακὰς ἐπὶ κῆρας ἰήλω,</line><line lnr="2.317">ἠὲ Πύλονδ᾽ ἐλθών, ἢ αὐτοῦ τῷδ᾽ ἐνὶ δήμῳ.</line><line lnr="2.318">εἶμι μέν, οὐδ᾽ ἁλίη ὁδὸς ἔσσεται ἣν ἀγορεύω,</line><line lnr="2.319">ἔμπορος: οὐ γὰρ νηὸς ἐπήβολος οὐδ᾽ ἐρετάων</line><line lnr="2.320">γίγνομαι: ὥς νύ που ὔμμιν ἐείσατο κέρδιον εἶναι.</line><line lnr="2.321">ἦ ῥα, καὶ ἐκ χειρὸς χεῖρα σπάσατ᾽ Ἀντινόοιο</line><line lnr="2.322">ῥεῖα: μνηστῆρες δὲ δόμον κάτα δαῖτα πένοντο.</line><line lnr="2.323">οἱ δ᾽ ἐπελώβευον καὶ ἐκερτόμεον ἐπέεσσιν.</line><line lnr="2.324">ὧδε δέ τις εἴπεσκε νέων ὑπερηνορεόντων:</line><line lnr="2.325">ἦ μάλα Τηλέμαχος φόνον ἡμῖν μερμηρίζει.</line><line lnr="2.326">ἤ τινας ἐκ Πύλου ἄξει ἀμύντορας ἠμαθόεντος</line><line lnr="2.327">ἢ ὅ γε καὶ Σπάρτηθεν, ἐπεί νύ περ ἵεται αἰνῶς:</line><line lnr="2.328">ἠὲ καὶ εἰς Ἐφύρην ἐθέλει, πίειραν ἄρουραν,</line><line lnr="2.329">ἐλθεῖν, ὄφρ᾽ ἔνθεν θυμοφθόρα φάρμακ᾽ ἐνείκῃ,</line><line lnr="2.330">ἐν δὲ βάλῃ κρητῆρι καὶ ἡμέας πάντας ὀλέσσῃ.</line><line lnr="2.331">ἄλλος δ᾽ αὖτ᾽ εἴπεσκε νέων ὑπερηνορεόντων:</line><line lnr="2.332">τίς δ᾽ οἶδ᾽, εἴ κε καὶ αὐτὸς ἰὼν κοίλης ἐπὶ νηὸς</line><line lnr="2.333">τῆλε φίλων ἀπόληται ἀλώμενος ὥς περ Ὀδυσσεύς;</line><line lnr="2.334">οὕτω κεν καὶ μᾶλλον ὀφέλλειεν πόνον ἄμμιν:</line><line lnr="2.335">κτήματα γάρ κεν πάντα δασαίμεθα,  οἰκία δ᾽ αὖτε</line><line lnr="2.336">τούτου μητέρι δοῖμεν ἔχειν ἠδ᾽ ὅς τις ὀπυίοι.</line><line lnr="2.337">ὣς φάν, ὁ δ᾽ ὑψόροφον θάλαμον κατεβήσετο πατρὸς</line><line lnr="2.338">εὐρύν, ὅθι νητὸς χρυσὸς καὶ χαλκὸς ἔκειτο</line><line lnr="2.339">ἐσθής τ᾽ ἐν χηλοῖσιν ἅλις τ᾽ ἐυῶδες ἔλαιον:</line><line lnr="2.340">ἐν δὲ πίθοι οἴνοιο παλαιοῦ ἡδυπότοιο</line><line lnr="2.341">ἕστασαν, ἄκρητον θεῖον ποτὸν ἐντὸς ἔχοντες,</line><line lnr="2.342">ἑξείης ποτὶ τοῖχον ἀρηρότες, εἴ ποτ᾽ Ὀδυσσεὺς</line><line lnr="2.343">οἴκαδε νοστήσειε καὶ ἄλγεα πολλὰ μογήσας.</line><line lnr="2.344">κληισταὶ δ᾽ ἔπεσαν σανίδες πυκινῶς ἀραρυῖαι,</line><line lnr="2.345">δικλίδες: ἐν δὲ γυνὴ ταμίη νύκτας τε καὶ ἦμαρ</line><line lnr="2.346">ἔσχ᾽, ἣ πάντ᾽ ἐφύλασσε νόου πολυϊδρείῃσιν,</line><line lnr="2.347">Εὐρύκλει᾽, Ὦπος θυγάτηρ Πεισηνορίδαο.</line><line lnr="2.348">τὴν τότε Τηλέμαχος προσέφη θαλαμόνδε καλέσσας:</line><line lnr="2.349">μαῖ᾽, ἄγε δή μοι οἶνον ἐν ἀμφιφορεῦσιν ἄφυσσον</line><line lnr="2.350">ἡδύν,  ὅτις μετὰ τὸν λαρώτατος ὃν σὺ φυλάσσεις</line><line lnr="2.351">κεῖνον ὀιομένη τὸν κάμμορον, εἴ ποθεν ἔλθοι</line><line lnr="2.352">διογενὴς Ὀδυσεὺς θάνατον καὶ κῆρας ἀλύξας.</line><line lnr="2.353">δώδεκα δ᾽ ἔμπλησον καὶ πώμασιν ἄρσον ἅπαντας.</line><line lnr="2.354">ἐν δέ μοι ἄλφιτα χεῦον ἐϋρραφέεσσι δοροῖσιν:</line><line lnr="2.355">εἴκοσι δ᾽ ἔστω μέτρα μυληφάτου ἀλφίτου ἀκτῆς.</line><line lnr="2.356">αὐτὴ δ᾽ οἴη ἴσθι: τὰ δ᾽ ἁθρόα πάντα τετύχθω:</line><line lnr="2.357">ἑσπέριος γὰρ ἐγὼν αἱρήσομαι, ὁππότε κεν δὴ</line><line lnr="2.358">μήτηρ εἰς ὑπερῷ᾽ ἀναβῇ κοίτου τε μέδηται.</line><line lnr="2.359">εἶμι γὰρ ἐς Σπάρτην τε καὶ ἐς Πύλον ἠμαθόεντα</line><line lnr="2.360">νόστον πευσόμενος πατρὸς φίλου,  ἤν που ἀκούσω.</line><line lnr="2.361">ὣς φάτο, κώκυσεν δὲ φίλη τροφὸς Εὐρύκλεια,</line><line lnr="2.362">καί ῥ᾽ ὀλοφυρομένη ἔπεα πτερόεντα προσηύδα:</line><line lnr="2.363">τίπτε δέ τοι, φίλε τέκνον, ἐνὶ φρεσὶ τοῦτο νόημα</line><line lnr="2.364">ἔπλετο; πῇ δ᾽ ἐθέλεις ἰέναι πολλὴν ἐπὶ γαῖαν</line><line lnr="2.365">μοῦνος ἐὼν ἀγαπητός;  ὁ δ᾽ ὤλετο τηλόθι πάτρης</line><line lnr="2.366">διογενὴς Ὀδυσεὺς ἀλλογνώτῳ ἐνὶ δήμῳ.</line><line lnr="2.367">οἱ δέ τοι αὐτίκ᾽ ἰόντι κακὰ φράσσονται ὀπίσσω,</line><line lnr="2.368">ὥς κε δόλῳ φθίῃς, τάδε δ᾽ αὐτοὶ πάντα δάσονται.</line><line lnr="2.369">ἀλλὰ μέν᾽ αὖθ᾽ ἐπὶ σοῖσι καθήμενος: οὐδέ τί σε χρὴ</line><line lnr="2.370">πόντον ἐπ᾽ ἀτρύγετον κακὰ πάσχειν οὐδ᾽ ἀλάλησθαι.</line><line lnr="2.371">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="2.372">θάρσει, μαῖ᾽, ἐπεὶ οὔ τοι ἄνευ θεοῦ ἥδε γε βουλή.</line><line lnr="2.373">ἀλλ᾽ ὄμοσον μὴ μητρὶ φίλῃ τάδε μυθήσασθαι,</line><line lnr="2.374">πρίν γ᾽ ὅτ᾽ ἂν ἑνδεκάτη τε δυωδεκάτη τε γένηται,</line><line lnr="2.375">ἢ αὐτὴν ποθέσαι καὶ ἀφορμηθέντος ἀκοῦσαι,</line><line lnr="2.376">ὡς ἂν μὴ κλαίουσα κατὰ χρόα καλὸν ἰάπτῃ.</line><line lnr="2.377">ὣς ἄρ᾽ ἔφη, γρῆυς δὲ θεῶν μέγαν ὅρκον ἀπώμνυ.</line><line lnr="2.378">αὐτὰρ ἐπεί ῥ᾽ ὄμοσέν τε τελεύτησέν τε τὸν ὅρκον,</line><line lnr="2.379">αὐτίκ᾽ ἔπειτά οἱ οἶνον ἐν ἀμφιφορεῦσιν ἄφυσσεν,</line><line lnr="2.380">ἐν δέ οἱ ἄλφιτα χεῦεν ἐϋρραφέεσσι δοροῖσι.</line><line lnr="2.381">Τηλέμαχος δ᾽ ἐς δώματ᾽ ἰὼν μνηστῆρσιν ὁμίλει.</line><line lnr="2.382">ἔνθ᾽ αὖτ᾽ ἄλλ᾽ ἐνόησε θεά, γλαυκῶπις Ἀθήνη.</line><line lnr="2.383">Τηλεμάχῳ ἐικυῖα κατὰ πτόλιν ᾤχετο πάντῃ,</line><line lnr="2.384">καί ῥα ἑκάστῳ φωτὶ παρισταμένη φάτο μῦθον,</line><line lnr="2.385">ἑσπερίους δ᾽ ἐπὶ νῆα θοὴν ἀγέρεσθαι ἀνώγει.</line><line lnr="2.386">ἡ δ᾽ αὖτε Φρονίοιο Νοήμονα φαίδιμον υἱὸν</line><line lnr="2.387">ᾔτεε νῆα θοήν: ὁ δέ οἱ πρόφρων ὑπέδεκτο.</line><line lnr="2.388">δύσετό τ᾽ ἠέλιος σκιόωντό τε πᾶσαι ἀγυιαί,</line><line lnr="2.389">καὶ τότε νῆα θοὴν ἅλαδ᾽ εἴρυσε, πάντα δ᾽ ἐν αὐτῇ</line><line lnr="2.390">ὅπλ᾽ ἐτίθει,  τά τε νῆες ἐύσσελμοι φορέουσι.</line><line lnr="2.391">στῆσε δ᾽ ἐπ᾽ ἐσχατιῇ λιμένος, περὶ δ᾽ ἐσθλοὶ ἑταῖροι</line><line lnr="2.392">ἁθρόοι ἠγερέθοντο: θεὰ δ᾽ ὤτρυνεν ἕκαστον.</line><line lnr="2.393">ἔνθ᾽ αὖτ᾽ ἄλλ᾽ ἐνόησε θεά, γλαυκῶπις Ἀθήνη.</line><line lnr="2.394">βῆ ῤ᾽ ἰέναι πρὸς δώματ᾽ Ὀδυσσῆος θείοιο:</line><line lnr="2.395">ἔνθα μνηστήρεσσιν ἐπὶ γλυκὺν ὕπνον ἔχευε,</line><line lnr="2.396">πλάζε δὲ πίνοντας, χειρῶν δ᾽ ἔκβαλλε κύπελλα.</line><line lnr="2.397">οἱ δ᾽ εὕδειν ὤρνυντο κατὰ πτόλιν, οὐδ᾽ ἄρ᾽ ἔτι δὴν</line><line lnr="2.398">ἥατ᾽, ἐπεί σφισιν ὕπνος ἐπὶ βλεφάροισιν ἔπιπτεν.</line><line lnr="2.399">αὐτὰρ Τηλέμαχον προσέφη γλαυκῶπις Ἀθήνη</line><line lnr="2.400">ἐκπροκαλεσσαμένη μεγάρων ἐὺ ναιεταόντων,</line><line lnr="2.401">Μέντορι εἰδομένη ἠμὲν δέμας ἠδὲ καὶ αὐδήν:</line><line lnr="2.402">Τηλέμαχ᾽, ἤδη μέν τοι ἐυκνήμιδες ἑταῖροι</line><line lnr="2.403">ἥατ᾽ ἐπήρετμοι τὴν σὴν ποτιδέγμενοι ὁρμήν:</line><line lnr="2.404">ἀλλ᾽ ἴομεν, μὴ δηθὰ διατρίβωμεν ὁδοῖο.</line><line lnr="2.405">ὣς ἄρα φωνήσασ᾽ ἡγήσατο Παλλὰς Ἀθήνη</line><line lnr="2.406">καρπαλίμως: ὁ δ᾽ ἔπειτα μετ᾽ ἴχνια βαῖνε θεοῖο.</line><line lnr="2.407">αὐτὰρ ἐπεί ῥ᾽ ἐπὶ νῆα κατήλυθον ἠδὲ θάλασσαν,</line><line lnr="2.408">εὗρον ἔπειτ᾽ ἐπὶ θινὶ κάρη κομόωντας ἑταίρους.</line><line lnr="2.409">τοῖσι δὲ καὶ μετέειφ᾽ ἱερὴ ἲς Τηλεμάχοιο:</line><line lnr="2.410">δεῦτε,  φίλοι, ἤια φερώμεθα: πάντα γὰρ ἤδη</line><line lnr="2.411">ἁθρό᾽ ἐνὶ μεγάρῳ. μήτηρ δ᾽ ἐμὴ οὔ τι πέπυσται,</line><line lnr="2.412">οὐδ᾽ ἄλλαι δμωαί, μία δ᾽ οἴη μῦθον ἄκουσεν.</line><line lnr="2.413">ὣς ἄρα φωνήσας ἡγήσατο, τοὶ δ᾽ ἅμ᾽ ἕποντο.</line><line lnr="2.414">οἱ δ᾽ ἄρα πάντα φέροντες ἐυσσέλμῳ ἐπὶ νηὶ</line><line lnr="2.415">κάτθεσαν,  ὡς ἐκέλευσεν Ὀδυσσῆος φίλος υἱός.</line><line lnr="2.416">ἂν δ᾽ ἄρα Τηλέμαχος νηὸς βαῖν᾽, ἦρχε δ᾽ Ἀθήνη,</line><line lnr="2.417">νηὶ δ᾽ ἐνὶ πρυμνῇ κατ᾽ ἄρ᾽ ἕζετο: ἄγχι δ᾽ ἄρ᾽ αὐτῆς</line><line lnr="2.418">ἕζετο Τηλέμαχος. τοὶ δὲ πρυμνήσι᾽ ἔλυσαν,</line><line lnr="2.419">ἂν δὲ καὶ αὐτοὶ βάντες ἐπὶ κληῖσι καθῖζον.</line><line lnr="2.420">τοῖσιν δ᾽ ἴκμενον οὖρον ἵει γλαυκῶπις Ἀθήνη,</line><line lnr="2.421">ἀκραῆ Ζέφυρον, κελάδοντ᾽ ἐπὶ οἴνοπα πόντον.</line><line lnr="2.422">Τηλέμαχος δ᾽ ἑτάροισιν ἐποτρύνας ἐκέλευσεν</line><line lnr="2.423">ὅπλων ἅπτεσθαι: τοὶ δ᾽ ὀτρύνοντος ἄκουσαν.</line><line lnr="2.424">ἱστὸν δ᾽ εἰλάτινον κοίλης ἔντοσθε μεσόδμης</line><line lnr="2.425">στῆσαν ἀείραντες,  κατὰ δὲ προτόνοισιν ἔδησαν,</line><line lnr="2.426">ἕλκον δ᾽ ἱστία λευκὰ ἐυστρέπτοισι βοεῦσιν.</line><line lnr="2.427">ἔπρησεν δ᾽ ἄνεμος μέσον ἱστίον, ἀμφὶ δὲ κῦμα</line><line lnr="2.428">στείρῃ πορφύρεον μεγάλ᾽ ἴαχε νηὸς ἰούσης:</line><line lnr="2.429">ἡ δ᾽ ἔθεεν κατὰ κῦμα διαπρήσσουσα κέλευθον.</line><line lnr="2.430">δησάμενοι δ᾽ ἄρα ὅπλα θοὴν ἀνὰ νῆα μέλαιναν</line><line lnr="2.431">στήσαντο κρητῆρας ἐπιστεφέας οἴνοιο,</line><line lnr="2.432">λεῖβον δ᾽ ἀθανάτοισι θεοῖς αἰειγενέτῃσιν,</line><line lnr="2.433">ἐκ πάντων δὲ μάλιστα Διὸς γλαυκώπιδι κούρῃ.</line><line lnr="2.434">παννυχίη μέν ῥ᾽ ἥ γε καὶ ἠῶ πεῖρε κέλευθον.</line></lvl><lvl d="Telemachos in Pylos" c="ffc6c6" f="000000" sz="497"><line lnr="3.1">Ἠέλιος δ᾽ ἀνόρουσε, λιπὼν περικαλλέα λίμνην,</line><line lnr="3.2">οὐρανὸν ἐς πολύχαλκον, ἵν᾽ ἀθανάτοισι φαείνοι</line><line lnr="3.3">καὶ θνητοῖσι βροτοῖσιν ἐπὶ ζείδωρον ἄρουραν:</line><line lnr="3.4">οἱ δὲ Πύλον, Νηλῆος ἐυκτίμενον πτολίεθρον,</line><line lnr="3.5">ἷξον: τοὶ δ᾽ ἐπὶ θινὶ θαλάσσης ἱερὰ ῥέζον,</line><line lnr="3.6">ταύρους παμμέλανας, ἐνοσίχθονι κυανοχαίτῃ.</line><line lnr="3.7">ἐννέα δ᾽ ἕδραι ἔσαν, πεντακόσιοι δ᾽ ἐν ἑκάστῃ</line><line lnr="3.8">ἥατο καὶ προύχοντο ἑκάστοθι ἐννέα ταύρους.</line><line lnr="3.9">εὖθ᾽ οἱ σπλάγχνα πάσαντο, θεῷ δ᾽ ἐπὶ μηρί᾽ ἔκαιον,</line><line lnr="3.10">οἱ δ᾽ ἰθὺς κατάγοντο ἰδ᾽ ἱστία νηὸς ἐίσης</line><line lnr="3.11">στεῖλαν ἀείραντες, τὴν δ᾽ ὥρμισαν, ἐκ δ᾽ ἔβαν αὐτοί:</line><line lnr="3.12">ἐκ δ᾽ ἄρα Τηλέμαχος νηὸς βαῖν᾽, ἦρχε δ᾽ Ἀθήνη.</line><line lnr="3.13">τὸν προτέρη προσέειπε θεά, γλαυκῶπις Ἀθήνη:</line><line lnr="3.14">Τηλέμαχ᾽, οὐ μέν σε χρὴ ἔτ᾽ αἰδοῦς, οὐδ᾽ ἠβαιόν:</line><line lnr="3.15">τοὔνεκα γὰρ καὶ πόντον ἐπέπλως,  ὄφρα πύθηαι</line><line lnr="3.16">πατρός, ὅπου κύθε γαῖα καὶ ὅν τινα πότμον ἐπέσπεν.</line><line lnr="3.17">ἀλλ᾽ ἄγε νῦν ἰθὺς κίε Νέστορος ἱπποδάμοιο:</line><line lnr="3.18">εἴδομεν ἥν τινα μῆτιν ἐνὶ στήθεσσι κέκευθε.</line><line lnr="3.19">λίσσεσθαι δέ μιν αὐτός, ὅπως νημερτέα εἴπῃ:</line><line lnr="3.20">ψεῦδος δ᾽ οὐκ ἐρέει: μάλα γὰρ πεπνυμένος ἐστί.</line><line lnr="3.21">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="3.22">Μέντορ, πῶς τ᾽ ἄρ᾽ ἴω; πῶς τ᾽ ἂρ προσπτύξομαι αὐτόν;</line><line lnr="3.23">οὐδέ τί πω μύθοισι πεπείρημαι πυκινοῖσιν:</line><line lnr="3.24">αἰδὼς δ᾽ αὖ νέον ἄνδρα γεραίτερον ἐξερέεσθαι.</line><line lnr="3.25">τὸν δ᾽ αὖτε προσέειπε θεά,  γλαυκῶπις Ἀθήνη:</line><line lnr="3.26">Τηλέμαχ᾽, ἄλλα μὲν αὐτὸς ἐνὶ φρεσὶ σῇσι νοήσεις,</line><line lnr="3.27">ἄλλα δὲ καὶ δαίμων ὑποθήσεται: οὐ γὰρ ὀίω</line><line lnr="3.28">οὔ σε θεῶν ἀέκητι γενέσθαι τε τραφέμεν τε.</line><line lnr="3.29">ὣς ἄρα φωνήσασ᾽ ἡγήσατο Παλλὰς Ἀθήνη</line><line lnr="3.30">καρπαλίμως: ὁ δ᾽ ἔπειτα μετ᾽ ἴχνια βαῖνε θεοῖο.</line><line lnr="3.31">ἷξον δ᾽ ἐς Πυλίων ἀνδρῶν ἄγυρίν τε καὶ ἕδρας,</line><line lnr="3.32">ἔνθ᾽ ἄρα Νέστωρ ἧστο σὺν υἱάσιν, ἀμφὶ δ᾽ ἑταῖροι</line><line lnr="3.33">δαῖτ᾽ ἐντυνόμενοι κρέα τ᾽ ὤπτων ἄλλα τ᾽ ἔπειρον.</line><line lnr="3.34">οἱ δ᾽ ὡς οὖν ξείνους ἴδον, ἁθρόοι ἦλθον ἅπαντες,</line><line lnr="3.35">χερσίν τ᾽ ἠσπάζοντο καὶ ἑδριάασθαι ἄνωγον.</line><line lnr="3.36">πρῶτος Νεστορίδης Πεισίστρατος ἐγγύθεν ἐλθὼν</line><line lnr="3.37">ἀμφοτέρων ἕλε χεῖρα καὶ ἵδρυσεν παρὰ δαιτὶ</line><line lnr="3.38">κώεσιν ἐν μαλακοῖσιν ἐπὶ ψαμάθοις ἁλίῃσιν</line><line lnr="3.39">πάρ τε κασιγνήτῳ Θρασυμήδεϊ καὶ πατέρι ᾧ:</line><line lnr="3.40">δῶκε δ᾽ ἄρα σπλάγχνων μοίρας,  ἐν δ᾽ οἶνον ἔχευεν</line><line lnr="3.41">χρυσείῳ δέπαϊ: δειδισκόμενος δὲ προσηύδα</line><line lnr="3.42">Παλλάδ᾽ Ἀθηναίην κούρην Διὸς αἰγιόχοιο:</line><line lnr="3.43">εὔχεο νῦν, ὦ ξεῖνε, Ποσειδάωνι ἄνακτι:</line><line lnr="3.44">τοῦ γὰρ καὶ δαίτης ἠντήσατε δεῦρο μολόντες.</line><line lnr="3.45">αὐτὰρ ἐπὴν σπείσῃς τε καὶ εὔξεαι,  ἣ θέμις ἐστί,</line><line lnr="3.46">δὸς καὶ τούτῳ ἔπειτα δέπας μελιηδέος οἴνου</line><line lnr="3.47">σπεῖσαι, ἐπεὶ καὶ τοῦτον ὀίομαι ἀθανάτοισιν</line><line lnr="3.48">εὔχεσθαι: πάντες δὲ θεῶν χατέουσ᾽ ἄνθρωποι.</line><line lnr="3.49">ἀλλὰ νεώτερός ἐστιν, ὁμηλικίη δ᾽ ἐμοὶ αὐτῷ:</line><line lnr="3.50">τοὔνεκα σοὶ προτέρῳ δώσω χρύσειον ἄλεισον.</line><line lnr="3.51">ὣς εἰπὼν ἐν χειρὶ τίθει δέπας ἡδέος οἴνου:</line><line lnr="3.52">χαῖρε δ᾽ Ἀθηναίη πεπνυμένῳ ἀνδρὶ δικαίῳ,</line><line lnr="3.53">οὕνεκα οἷ προτέρῃ δῶκε χρύσειον ἄλεισον:</line><line lnr="3.54">αὐτίκα δ᾽ εὔχετο πολλὰ Ποσειδάωνι ἄνακτι:</line><line lnr="3.55">κλῦθι,  Ποσείδαον γαιήοχε, μηδὲ μεγήρῃς</line><line lnr="3.56">ἡμῖν εὐχομένοισι τελευτῆσαι τάδε ἔργα.</line><line lnr="3.57">Νέστορι μὲν πρώτιστα καὶ υἱάσι κῦδος ὄπαζε,</line><line lnr="3.58">αὐτὰρ ἔπειτ᾽ ἄλλοισι δίδου χαρίεσσαν ἀμοιβὴν</line><line lnr="3.59">σύμπασιν Πυλίοισιν ἀγακλειτῆς ἑκατόμβης.</line><line lnr="3.60">δὸς δ᾽ ἔτι Τηλέμαχον καὶ ἐμὲ πρήξαντα νέεσθαι,</line><line lnr="3.61">οὕνεκα δεῦρ᾽ ἱκόμεσθα θοῇ σὺν νηὶ μελαίνῃ.</line><line lnr="3.62">ὣς ἄρ᾽ ἔπειτ᾽ ἠρᾶτο καὶ αὐτὴ πάντα τελεύτα.</line><line lnr="3.63">δῶκε δὲ Τηλεμάχῳ καλὸν δέπας ἀμφικύπελλον:</line><line lnr="3.64">ὣς δ᾽ αὔτως ἠρᾶτο Ὀδυσσῆος φίλος υἱός.</line><line lnr="3.65">οἱ δ᾽ ἐπεί ὤπτησαν κρέ᾽ ὑπέρτερα καὶ ἐρύσαντο,</line><line lnr="3.66">μοίρας δασσάμενοι δαίνυντ᾽ ἐρικυδέα δαῖτα.</line><line lnr="3.67">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="3.68">τοῖς ἄρα μύθων ἦρχε Γερήνιος ἱππότα Νέστωρ:</line><line lnr="3.69">νῦν δὴ κάλλίον ἐστι μεταλλῆσαι καὶ ἐρέσθαι</line><line lnr="3.70">ξείνους,  οἱ τινές εἰσιν, ἐπεὶ τάρπησαν ἐδωδῆς.</line><line lnr="3.71">ὦ ξεῖνοι, τίνες ἐστέ; πόθεν πλεῖθ᾽ ὑγρὰ κέλευθα;</line><line lnr="3.72">ἤ τι κατά πρῆξιν ἦ μαψιδίως ἀλάλησθε</line><line lnr="3.73">οἷά τε ληιστῆρες ὑπεὶρ ἅλα, τοί τ᾽ ἀλόωνται</line><line lnr="3.74">ψυχὰς παρθέμενοι κακὸν ἀλλοδαποῖσι πέροντες;</line><line lnr="3.75">τὸν δ᾽ αὖ Τηλέμαχος πεπνυμένος ἀντίον ηὔδα</line><line lnr="3.76">θαρσήσας: αὐτὴ γὰρ ἐνὶ φρεσὶ θάρσος Ἀθήνη</line><line lnr="3.77">θῆχ᾽, ἵνα μιν περὶ πατρὸς ἀποιχομένοιο ἔροιτο</line><line lnr="3.78">ἠδ᾽ ἵνα μιν κλέος ἐσθλὸν ἐν ἀνθρώποισιν ἔχῃσιν:</line><line lnr="3.79">ὦ Νέστορ Νηληϊάδη, μέγα κῦδος Ἀχαιῶν,</line><line lnr="3.80">εἴρεαι ὁππόθεν εἰμέν: ἐγὼ δέ κέ τοι καταλέξω.</line><line lnr="3.81">ἡμεῖς ἐξ Ἰθάκης ὑπονηίου εἰλήλουθμεν:</line><line lnr="3.82">πρῆξις δ᾽ ἥδ᾽ ἰδίη, οὐ δήμιος, ἣν ἀγορεύω.</line><line lnr="3.83">πατρὸς ἐμοῦ κλέος εὐρὺ μετέρχομαι, ἤν  που ἀκούσω,</line><line lnr="3.84">δίου Ὀδυσσῆος ταλασίφρονος, ὅν ποτέ φασι</line><line lnr="3.85">σὺν σοὶ μαρνάμενον Τρώων πόλιν ἐξαλαπάξαι.</line><line lnr="3.86">ἄλλους μὲν γὰρ πάντας, ὅσοι Τρωσὶν πολέμιξον,</line><line lnr="3.87">πευθόμεθ᾽, ἧχι ἕκαστος ἀπώλετο λυγρῷ ὀλέθρῳ,</line><line lnr="3.88">κείνου δ᾽ αὖ καὶ ὄλεθρον ἀπευθέα θῆκε Κρονίων.</line><line lnr="3.89">οὐ γάρ τις δύναται σάφα εἰπέμεν ὁππόθ᾽ ὄλωλεν,</line><line lnr="3.90">εἴθ᾽ ὅ γ᾽ ἐπ᾽ ἠπείρου δάμη ἀνδράσι δυσμενέεσσιν,</line><line lnr="3.91">εἴτε καὶ ἐν πελάγει μετὰ κύμασιν Ἀμφιτρίτης.</line><line lnr="3.92">τοὔνεκα νῦν τὰ σὰ γούναθ᾽ ἱκάνομαι, αἴ κ᾽ ἐθέλῃσθα</line><line lnr="3.93">κείνου λυγρὸν ὄλεθρον ἐνισπεῖν, εἴ που ὄπωπας</line><line lnr="3.94">ὀφθαλμοῖσι τεοῖσιν ἢ ἄλλου μῦθον ἄκουσας</line><line lnr="3.95">πλαζομένου: πέρι γάρ μιν ὀιζυρὸν τέκε μήτηρ.</line><line lnr="3.96">μηδέ τί μ᾽ αἰδόμενος μειλίσσεο μηδ᾽ ἐλεαίρων,</line><line lnr="3.97">ἀλλ᾽ εὖ μοι κατάλεξον ὃπως ἤντησας ὀπωπῆς.</line><line lnr="3.98">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεύς,</line><line lnr="3.99">ἢ ἔπος ἠέ τι ἔργον ὑποστὰς ἐξετέλεσσε</line><line lnr="3.100">δήμῳ ἔνι Τρώων,  ὅθι πάσχετε πήματ᾽ Ἀχαιοί,</line><line lnr="3.101">τῶν νῦν μοι μνῆσαι, καί μοι νημερτὲς ἐνίσπες.</line><line lnr="3.102">τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:</line><line lnr="3.103">ὦ φίλ᾽, ἐπεί μ᾽ ἔμνησας ὀιζύος, ἥν ἐν ἐκείνῳ</line><line lnr="3.104">δήμῳ ἀνέτλημεν μένος ἄσχετοι υἷες Ἀχαιῶν,</line><line lnr="3.105">ἠμέν ὅσα ξὺν νηυσίν ἐπ᾽ ἠεροειδέα πόντον</line><line lnr="3.106">πλαζόμενοι κατὰ ληίδ᾽, ὅπῃ ἄρξειεν Ἀχιλλεύς,</line><line lnr="3.107">ἠδ᾽ ὅσα καὶ περί ἄστυ μέγα Πριάμοιο ἄνακτος</line><line lnr="3.108">μαρνάμεθ᾽: ἔνθα δ᾽ ἔπειτα κατέκταθεν ὅσσοι ἄριστοι.</line><line lnr="3.109">ἔνθα μὲν Αἴας κεῖται ἀρήιος, ἔνθα δ᾽ Ἀχιλλεύς,</line><line lnr="3.110">ἔνθα δὲ Πάτροκλος,  θεόφιν μήστωρ ἀτάλαντος,</line><line lnr="3.111">ἔνθα δ᾽ ἐμὸς φίλος υἱός, ἅμα κρατερὸς καὶ ἀμύμων,</line><line lnr="3.112">Ἀντίλοχος, πέρι μὲν θείειν ταχὺς ἠδὲ μαχητής:</line><line lnr="3.113">ἄλλα τε πόλλ᾽ ἐπὶ τοῖς πάθομεν κακά: τίς κεν ἐκεῖνα</line><line lnr="3.114">πάντα γε μυθήσαιτο καταθνητῶν ἀνθρώπων;</line><line lnr="3.115">οὐδ᾽ εἰ πεντάετές γε καὶ ἑξάετες παραμίμνων</line><line lnr="3.116">ἐξερέοις ὅσα κεῖθι πάθον κακὰ δῖοι Ἀχαιοί:</line><line lnr="3.117">πρίν κεν ἀνιηθεὶς σὴν πατρίδα γαῖαν ἵκοιο.</line><line lnr="3.118">εἰνάετες γάρ σφιν κακὰ ῥάπτομεν ἀμφιέποντες</line><line lnr="3.119">παντοίοισι δόλοισι, μόγις δ᾽ ἐτέλεσσε Κρονίων.</line><line lnr="3.120">ἔνθ᾽ οὔ τίς ποτε μῆτιν ὁμοιωθήμεναι ἄντην</line><line lnr="3.121">ἤθελ᾽, ἐπεὶ μάλα πολλὸν ἐνίκα δῖος Ὀδυσσεὺς</line><line lnr="3.122">παντοίοισι δόλοισι, πατὴρ τεός, εἰ ἐτεόν γε</line><line lnr="3.123">κείνου ἔκγονός ἐσσι: σέβας μ᾽ ἔχει εἰσορόωντα.</line><line lnr="3.124">ἦ τοι γὰρ μῦθοί γε ἐοικότες, οὐδέ κε φαίης</line><line lnr="3.125">ἄνδρα νεώτερον ὧδε ἐοικότα μυθήσασθαι.</line><line lnr="3.126">ἔνθ᾽ ἦ τοι ἧος μὲν ἐγὼ καὶ δῖος Ὀδυσσεὺς</line><line lnr="3.127">οὔτε ποτ᾽ εἰν ἀγορῇ δίχ᾽ ἐβάζομεν οὔτ᾽ ἐνὶ βουλῇ,</line><line lnr="3.128">ἀλλ᾽ ἕνα θυμὸν ἔχοντε νόω καὶ ἐπίφρονι βουλῇ</line><line lnr="3.129">φραζόμεθ᾽ Ἀργείοισιν ὅπως ὄχ᾽ ἄριστα γένοιτο.</line><line lnr="3.130">αὐτὰρ ἐπεὶ Πριάμοιο πόλιν διεπέρσαμεν αἰπήν,</line><line lnr="3.131">βῆμεν δ᾽ ἐν νήεσσι, θεὸς δ᾽ ἐσκέδασσεν Ἀχαιούς,</line><line lnr="3.132">καὶ τότε δὴ Ζεὺς λυγρὸν ἐνὶ φρεσὶ μήδετο νόστον</line><line lnr="3.133">Ἀργείοις, ἐπεὶ οὔ τι νοήμονες οὐδὲ δίκαιοι</line><line lnr="3.134">πάντες ἔσαν: τῶ σφεων πολέες κακὸν οἶτον ἐπέσπον</line><line lnr="3.135">μήνιος ἐξ ὀλοῆς γλαυκώπιδος ὀβριμοπάτρης.</line><line lnr="3.136">ἥ τ᾽ ἔριν Ἀτρεΐδῃσι μετ᾽ ἀμφοτέροισιν ἔθηκε.</line><line lnr="3.137">τὼ δὲ καλεσσαμένω ἀγορὴν ἐς πάντας Ἀχαιούς,</line><line lnr="3.138">μάψ, ἀτὰρ οὐ κατὰ κόσμον, ἐς ἠέλιον καταδύντα,</line><line lnr="3.139">οἱ ἦλθον οἴνῳ βεβαρηότες υἷες Ἀχαιῶν,</line><line lnr="3.140">μῦθον μυθείσθην,  τοῦ εἵνεκα λαὸν ἄγειραν.</line><line lnr="3.141">ἔνθ᾽ ἤ τοι Μενέλαος ἀνώγει πάντας Ἀχαιοὺς</line><line lnr="3.142">νόστου μιμνήσκεσθαι ἐπ᾽ εὐρέα νῶτα θαλάσσης,</line><line lnr="3.143">οὐδ᾽ Ἀγαμέμνονι πάμπαν ἑήνδανε: βούλετο γάρ ῥα</line><line lnr="3.144">λαὸν ἐρυκακέειν ῥέξαι θ᾽ ἱερὰς ἑκατόμβας,</line><line lnr="3.145">ὡς τὸν Ἀθηναίης δεινὸν χόλον ἐξακέσαιτο,</line><line lnr="3.146">νήπιος, οὐδὲ τὸ ᾔδη, ὃ οὐ πείσεσθαι ἔμελλεν:</line><line lnr="3.147">οὐ γάρ τ᾽ αἶψα θεῶν τρέπεται νόος αἰέν ἐόντων.</line><line lnr="3.148">ὣς τὼ μὲν χαλεποῖσιν ἀμειβομένω ἐπέεσσιν</line><line lnr="3.149">ἕστασαν: οἱ δ᾽ ἀνόρουσαν ἐυκνήμιδες Ἀχαιοὶ</line><line lnr="3.150">ἠχῇ θεσπεσίῃ,  δίχα δέ σφισιν ἥνδανε βουλή.</line><line lnr="3.151">νύκτα μὲν ἀέσαμεν χαλεπὰ φρεσὶν ὁρμαίνοντες</line><line lnr="3.152">ἀλλήλοις: ἐπὶ γὰρ Ζεὺς ἤρτυε πῆμα κακοῖο:</line><line lnr="3.153">ἠῶθεν δ᾽ οἱ μὲν νέας ἕλκομεν εἰς ἅλα δῖαν</line><line lnr="3.154">κτήματά τ᾽ ἐντιθέμεσθα βαθυζώνους τε γυναῖκας.</line><line lnr="3.155">ἡμίσεες δ᾽ ἄρα λαοὶ ἐρητύοντο μένοντες</line><line lnr="3.156">αὖθι παρ᾽ Ἀτρεΐδῃ Ἀγαμέμνονι, ποιμένι λαῶν:</line><line lnr="3.157">ἡμίσεες δ᾽ ἀναβάντες ἐλαύνομεν: αἱ δὲ μάλ᾽ ὦκα</line><line lnr="3.158">ἔπλεον, ἐστόρεσεν δέ θεὸς μεγακήτεα πόντον.</line><line lnr="3.159">ἐς Τένεδον δ᾽ ἐλθόντες ἐρέξαμεν ἱρὰ θεοις=ν,</line><line lnr="3.160">οἴκαδε ἱέμενοι: Ζεὺς δ᾽ οὔ πω μήδετο νόστον,</line><line lnr="3.161">σχέτλιος, ὅς ῥ᾽ ἔριν ὦρσε κακήν ἔπι δεύτερον αὖτις.</line><line lnr="3.162">οἱ μὲν ἀποστρέψαντες ἔβαν νέας ἀμφιελίσσας</line><line lnr="3.163">ἀμφ᾽ Ὀδυσῆα ἄνακτα δαΐφρονα, ποικιλομήτην,</line><line lnr="3.164">αὖτις ἐπ᾽ Ἀτρεΐδῃ Ἀγαμέμνονι ἦρα φέροντες:</line><line lnr="3.165">αὐτὰρ ἐγὼ σὺν νηυσὶν ἀολλέσιν, αἵ μοι ἕποντο,</line><line lnr="3.166">φεῦγον, ἐπεὶ γίγνωσκον, ὃδὴ κακὰ μήδετο δαίμων.</line><line lnr="3.167">φεῦγε δὲ Τυδέος υἱὸς ἀρήιος, ὦρσε δ᾽ ἑταίρους.</line><line lnr="3.168">ὀψὲ δὲ δὴ μετὰ νῶι κίε ξανθὸς Μενέλαος,</line><line lnr="3.169">ἐν Λέσβῳ δ᾽ ἔκιχεν δολιχὸν πλόον ὁρμαίνοντας,</line><line lnr="3.170">ἢ καθύπερθε Χίοιο νεοίμεθα παιπαλοέσσης,</line><line lnr="3.171">νήσου ἔπι Ψυρίης, αὐτὴν ἐπ᾽ ἀριστέρ᾽ ἔχοντες,</line><line lnr="3.172">ἦ ὑπένερθε Χίοιο, παρ᾽ ἠνεμόεντα Μίμαντα.</line><line lnr="3.173">ᾐτέομεν δὲ θεὸν φῆναι τέρας: αὐτὰρ ὅ γ᾽ ἡμῖν</line><line lnr="3.174">δεῖξε, καὶ ἠνώγει πέλαγος μέσον εἰς Εὔβοιαν</line><line lnr="3.175">τέμνειν,  ὄφρα τάχιστα ὑπὲκ κακότητα φύγοιμεν.</line><line lnr="3.176">ὦρτο δ᾽ ἐπὶ λιγὺς οὖρος ἀήμεναι: αἱ δὲ μάλ᾽ ὦκα</line><line lnr="3.177">ἰχθυόεντα κέλευθα διέδραμον, ἐς δὲ Γεραιστὸν</line><line lnr="3.178">ἐννύχιαι κατάγοντο: Ποσειδάωνι δὲ ταύρων</line><line lnr="3.179">πόλλ᾽ ἐπὶ μῆρ᾽ ἔθεμεν, πέλαγος μέγα μετρήσαντες.</line><line lnr="3.180">τέτρατον ἦμαρ ἔην,  ὅτ᾽ ἐν Ἄργεϊ νῆας ἐίσας</line><line lnr="3.181">Τυδεΐδεω ἕταροι Διομήδεος ἱπποδάμοιο</line><line lnr="3.182">ἵστασαν: αὐτάρ ἐγώ γε Πύλονδ᾽ ἔχον, οὐδέ ποτ᾽ ἔσβη</line><line lnr="3.183">οὖρος, ἐπεὶ δὴ πρῶτα θεὸς προέηκεν ἀῆναι.</line><line lnr="3.184">ὣς ἦλθον, φίλε τέκνον, ἀπευθής, οὐδέ τι οἶδα</line><line lnr="3.185">κείνων,  οἵ τ᾽ ἐσάωθεν Ἀχαιῶν οἵ τ᾽ ἀπόλοντο.</line><line lnr="3.186">ὅσσα δ᾽ ἐνὶ μεγάροισι καθήμενος ἡμετέροισι</line><line lnr="3.187">πεύθομαι, ἣ θέμις ἐστί, δαήσεαι, κοὐδέ σε δεύσω.</line><line lnr="3.188">εὖ μὲν Μυρμιδόνας φάσ᾽ ἐλθέμεν ἐγχεσιμώρους,</line><line lnr="3.189">οὓς ἄγ᾽ Ἀχιλλῆος μεγαθύμου φαίδιμος υἱός,</line><line lnr="3.190">εὖ δὲ Φιλοκτήτην,  Ποιάντιον ἀγλαὸν υἱόν.</line><line lnr="3.191">πάντας δ᾽ Ἰδομενεὺς Κρήτην εἰσήγαγ᾽ ἑταίρους,</line><line lnr="3.192">οἳ φύγον ἐκ πολέμου, πόντος δέ οἱ οὔ τιν᾽ ἀπηύρα.</line><line lnr="3.193">Ἀτρεΐδην δὲ καὶ αὐτοὶ ἀκούετε, νόσφιν ἐόντες,</line><line lnr="3.194">ὥς τ᾽ ἦλθ᾽, ὥς τ᾽ Αἴγισθος ἐμήσατο λυγρὸν ὄλεθρον.</line><line lnr="3.195">ἀλλ᾽ ἦ τοι κεῖνος μὲν ἐπισμυγερῶς ἀπέτισεν:</line><line lnr="3.196">ὡς ἀγαθὸν καὶ παῖδα καταφθιμένοιο λιπέσθαι</line><line lnr="3.197">ἀνδρός, ἐπεὶ καὶ κεῖνος ἐτίσατο πατροφονῆα,</line><line lnr="3.198">Αἴγισθον δολόμητιν, ὅ οἱ πατέρα κλυτὸν ἔκτα.</line><line lnr="3.199">καὶ σὺ φίλος, μάλα γάρ σ᾽ ὁρόω καλόν τε μέγαν τε,</line><line lnr="3.200">ἄλκιμος ἔσσ᾽,  ἵνα τίς σε καὶ ὀψιγόνων ἐὺ εἴπῃ.</line><line lnr="3.201">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="3.202">ὦ Νέστορ Νηληϊάδη, μέγα κῦδος Ἀχαιῶν,</line><line lnr="3.203">καὶ λίην κεῖνος μὲν ἐτίσατο, καί οἱ Ἀχαιοὶ</line><line lnr="3.204">οἴσουσι κλέος εὐρὺ καὶ ἐσσομένοισι πυθέσθαι:</line><line lnr="3.205">αἲ γὰρ ἐμοὶ τοσσήνδε θεοὶ δύναμιν περιθεῖεν,</line><line lnr="3.206">τίσασθαι μνηστῆρας ὑπερβασίης ἀλεγεινῆς,</line><line lnr="3.207">οἵ τέ μοι ὑβρίζοντες ἀτάσθαλα μηχανόωνται.</line><line lnr="3.208">ἀλλ᾽ οὔ μοι τοιοῦτον ἐπέκλωσαν θεοὶ ὄλβον,</line><line lnr="3.209">πατρί τ᾽ ἐμῷ καὶ ἐμοί: νῦν δὲ χρὴ τετλάμεν ἔμπης.</line><line lnr="3.210">τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:</line><line lnr="3.211">ὦ φίλ᾽, ἐπεὶ δὴ ταῦτά μ᾽ ἀνέμνησας καὶ ἔειπες,</line><line lnr="3.212">φασὶ μνηστῆρας σῆς μητέρος εἵνεκα πολλοὺς</line><line lnr="3.213">ἐν μεγάροις ἀέκητι σέθεν κακὰ μηχανάασθαι:</line><line lnr="3.214">εἰπέ μοι, ἠὲ ἑκὼν ὑποδάμνασαι, ἦ σέ γε λαοὶ</line><line lnr="3.215">ἐχθαίρουσ᾽ ἀνὰ δῆμον,  ἐπισπόμενοι θεοῦ ὀμφῇ.</line><line lnr="3.216">τίς δ᾽ οἶδ᾽ εἴ κέ ποτέ σφι βίας ἀποτίσεται ἐλθών,</line><line lnr="3.217">ἢ ὅ γε μοῦνος ἐὼν ἢ καὶ σύμπαντες Ἀχαιοί;</line><line lnr="3.218">εἰ γάρ σ᾽ ὣς ἐθέλοι φιλέειν γλαυκῶπις Ἀθήνη,</line><line lnr="3.219">ὡς τότ᾽ Ὀδυσσῆος περικήδετο κυδαλίμοιο</line><line lnr="3.220">δήμῳ ἔνι Τρώων,  ὅθι πάσχομεν ἄλγε᾽ Ἀχαιοί—</line><line lnr="3.221">οὐ γάρ πω ἴδον ὧδε θεοὺς ἀναφανδὰ φιλεῦντας,</line><line lnr="3.222">ὡς κείνῳ ἀναφανδὰ παρίστατο Παλλὰς Ἀθήνη—</line><line lnr="3.223">εἴ σ᾽ οὕτως ἐθέλοι φιλέειν κήδοιτό τε θυμῷ,</line><line lnr="3.224">τῶ κέν τις κείνων γε καὶ ἐκλελάθοιτο γάμοιο.</line><line lnr="3.225">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="3.226">ὦ γέρον, οὔ πω τοῦτο ἔπος τελέεσθαι ὀίω:</line><line lnr="3.227">λίην γὰρ μέγα εἶπες: ἄγη μ᾽ ἔχει. οὐκ ἂν ἐμοί γε</line><line lnr="3.228">ἐλπομένω τὰ γένοιτ᾽, οὐδ᾽ εἰ θεοὶ ὣς ἐθέλοιεν.</line><line lnr="3.229">τὸν δ᾽ αὖτε προσέειπε θεά, γλαυκῶπις Ἀθήνη:</line><line lnr="3.230">Τηλέμαχε,  ποῖόν σε ἔπος φύγεν ἕρκος ὀδόντων.</line><line lnr="3.231">ῥεῖα θεός γ᾽ ἐθέλων καὶ τηλόθεν ἄνδρα σαώσαι.</line><line lnr="3.232">βουλοίμην δ᾽ ἂν ἐγώ γε καὶ ἄλγεα πολλὰ μογήσας</line><line lnr="3.233">οἴκαδέ τ᾽ ἐλθέμεναι καὶ νόστιμον ἦμαρ ἰδέσθαι,</line><line lnr="3.234">ἢ ἐλθὼν ἀπολέσθαι ἐφέστιος, ὡς Ἀγαμέμνων</line><line lnr="3.235">ὤλεθ᾽ ὑπ᾽ Αἰγίσθοιο δόλῳ καὶ ἧς ἀλόχοιο.</line><line lnr="3.236">ἀλλ᾽ ἦ τοι θάνατον μὲν ὁμοίιον οὐδὲ θεοί περ</line><line lnr="3.237">καὶ φίλῳ ἀνδρὶ δύνανται ἀλαλκέμεν, ὁππότε κεν δὴ</line><line lnr="3.238">μοῖρ᾽ ὀλοὴ καθέλῃσι τανηλεγέος θανάτοιο.</line><line lnr="3.239">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="3.240">Μέντορ,  μηκέτι ταῦτα λεγώμεθα κηδόμενοί περ:</line><line lnr="3.241">κείνῳ δ᾽ οὐκέτι νόστος ἐτήτυμος, ἀλλά οἱ ἤδη</line><line lnr="3.242">φράσσαντ᾽ ἀθάνατοι θάνατον καὶ κῆρα μέλαιναν.</line><line lnr="3.243">νῦν δ᾽ ἐθέλω ἔπος ἄλλο μεταλλῆσαι καὶ ἐρέσθαι</line><line lnr="3.244">Νέστορ᾽, ἐπεὶ περὶ οἶδε δίκας ἠδὲ φρόνιν ἄλλων:</line><line lnr="3.245">τρὶς γὰρ δή μίν φασιν ἀνάξασθαι γένε᾽ ἀνδρῶν:</line><line lnr="3.246">ὥς τέ μοι ἀθάνατος ἰνδάλλεται εἰσοράασθαι.</line><line lnr="3.247">ὦ Νέστορ Νηληϊάδη, σὺ δ᾽ ἀληθὲς ἐνίσπες:</line><line lnr="3.248">πῶς ἔθαν᾽ Ἀτρεΐδης εὐρὺ κρείων Ἀγαμέμνων;</line><line lnr="3.249">ποῦ Μενέλαος ἔην; τίνα δ᾽ αὐτῷ μήσατ᾽ ὄλεθρον</line><line lnr="3.250">Αἴγισθος δολόμητις,  ἐπεὶ κτάνε πολλὸν ἀρείω;</line><line lnr="3.251">ἦ οὐκ Ἄργεος ἦεν Ἀχαιικοῦ, ἀλλά πῃ ἄλλῃ</line><line lnr="3.252">πλάζετ᾽ ἐπ᾽ ἀνθρώπους, ὁ δὲ θαρσήσας κατέπεφνε;</line><line lnr="3.253">τὸν δ᾽ ἠμείβετ᾽ ἔπειτα Γερήνιος ἱππότα Νέστωρ:</line><line lnr="3.254">τοιγὰρ ἐγώ τοι, τέκνον, ἀληθέα πάντ᾽ ἀγορεύσω.</line><line lnr="3.255">ἦ τοι μὲν τάδε καὐτὸς ὀίεαι,  ὥς κεν ἐτύχθη,</line><line lnr="3.256">εἰ ζωόν γ᾽ Αἴγισθον ἐνὶ μεγάροισιν ἔτετμεν</line><line lnr="3.257">Ἀτρεΐδης Τροίηθεν ἰών, ξανθὸς Μενέλαος:</line><line lnr="3.258">τῶ κέ οἱ οὐδὲ θανόντι χυτὴν ἐπὶ γαῖαν ἔχευαν,</line><line lnr="3.259">ἀλλ᾽ ἄρα τόν γε κύνες τε καὶ οἰωνοὶ κατέδαψαν</line><line lnr="3.260">κείμενον ἐν πεδίῳ ἑκὰς ἄστεος,  οὐδέ κέ τίς μιν</line><line lnr="3.261">κλαῦσεν Ἀχαιιάδων: μάλα γὰρ μέγα μήσατο ἔργον.</line><line lnr="3.262">ἡμεῖς μὲν γὰρ κεῖθι πολέας τελέοντες ἀέθλους</line><line lnr="3.263">ἥμεθ᾽: ὁ δ᾽ εὔκηλος μυχῷ Ἄργεος ἱπποβότοιο</line><line lnr="3.264">πόλλ᾽ Ἀγαμεμνονέην ἄλοχον θέλγεσκ᾽ ἐπέεσσιν.</line><line lnr="3.265">ἡ δ᾽ ἦ τοι τὸ πρὶν μὲν ἀναίνετο ἔργον ἀεικὲς</line><line lnr="3.266">δῖα Κλυταιμνήστρη: φρεσὶ γὰρ κέχρητ᾽ ἀγαθῇσι:</line><line lnr="3.267">πὰρ δ᾽ ἄρ᾽ ἔην καὶ ἀοιδὸς ἀνήρ, ᾧ πόλλ᾽ ἐπέτελλεν</line><line lnr="3.268">Ἀτρεΐδης Τροίηνδε κιὼν ἔρυσασθαι ἄκοιτιν.</line><line lnr="3.269">ἀλλ᾽ ὅτε δή μιν μοῖρα θεῶν ἐπέδησε δαμῆναι,</line><line lnr="3.270">δὴ τότε τὸν μὲν ἀοιδὸν ἄγων ἐς νῆσον ἐρήμην</line><line lnr="3.271">κάλλιπεν οἰωνοῖσιν ἕλωρ καὶ κύρμα γενέσθαι,</line><line lnr="3.272">τὴν δ᾽ ἐθέλων ἐθέλουσαν ἀνήγαγεν ὅνδε δόμονδε.</line><line lnr="3.273">πολλὰ δὲ μηρί᾽ ἔκηε θεῶν ἱεροῖς ἐπὶ βωμοῖς,</line><line lnr="3.274">πολλὰ δ᾽ ἀγάλματ᾽ ἀνῆψεν, ὑφάσματά τε χρυσόν τε,</line><line lnr="3.275">ἐκτελέσας μέγα ἔργον,  ὃ οὔ ποτε ἔλπετο θυμῷ.</line><line lnr="3.276">ἡμεῖς μὲν γὰρ ἅμα πλέομεν Τροίηθεν ἰόντες,</line><line lnr="3.277">Ἀτρεΐδης καὶ ἐγώ, φίλα εἰδότες ἀλλήλοισιν:</line><line lnr="3.278">ἀλλ᾽ ὅτε Σούνιον ἱρὸν ἀφικόμεθ᾽, ἄκρον Ἀθηνέων,</line><line lnr="3.279">ἔνθα κυβερνήτην Μενελάου Φοῖβος Ἀπόλλων</line><line lnr="3.280">οἷς ἀγανοῖς βελέεσσιν ἐποιχόμενος κατέπεφνε,</line><line lnr="3.281">πηδάλιον μετὰ χερσὶ θεούσης νηὸς ἔχοντα,</line><line lnr="3.282">Φρόντιν Ὀνητορίδην, ὃς ἐκαίνυτο φῦλ᾽ ἀνθρώπων</line><line lnr="3.283">νῆα κυβερνῆσαι, ὁπότε σπέρχοιεν ἄελλαι.</line><line lnr="3.284">ὣς ὁ μὲν ἔνθα κατέσχετ᾽, ἐπειγόμενός περ ὁδοῖο,</line><line lnr="3.285">ὄφρ᾽ ἕταρον θάπτοι καὶ ἐπὶ κτέρεα κτερίσειεν.</line><line lnr="3.286">ἀλλ᾽ ὅτε δὴ καὶ κεῖνος ἰὼν ἐπὶ οἴνοπα πόντον</line><line lnr="3.287">ἐν νηυσὶ γλαφυρῇσι Μαλειάων ὄρος αἰπὺ</line><line lnr="3.288">ἷξε θέων, τότε δὴ στυγερὴν ὁδὸν εὐρύοπα Ζεὺς</line><line lnr="3.289">ἐφράσατο, λιγέων δ᾽ ἀνέμων ἐπ᾽ ἀυτμένα χεῦε,</line><line lnr="3.290">κύματά τε τροφέοντο πελώρια,  ἶσα ὄρεσσιν.</line><line lnr="3.291">ἔνθα διατμήξας τὰς μὲν Κρήτῃ ἐπέλασσεν,</line><line lnr="3.292">ἧχι Κύδωνες ἔναιον Ἰαρδάνου ἀμφὶ ῥέεθρα.</line><line lnr="3.293">ἔστι δέ τις λισσὴ αἰπεῖά τε εἰς ἅλα πέτρη</line><line lnr="3.294">ἐσχατιῇ Γόρτυνος ἐν ἠεροειδέι πόντῳ:</line><line lnr="3.295">ἔνθα Νότος μέγα κῦμα ποτὶ σκαιὸν ῥίον ὠθεῖ,</line><line lnr="3.296">ἐς Φαιστόν, μικρὸς δὲ λίθος μέγα κῦμ᾽ ἀποέργει.</line><line lnr="3.297">αἱ μὲν ἄρ᾽ ἔνθ᾽ ἦλθον, σπουδῇ δ᾽ ἤλυξαν ὄλεθρον</line><line lnr="3.298">ἄνδρες, ἀτὰρ νῆάς γε ποτὶ σπιλάδεσσιν ἔαξαν</line><line lnr="3.299">κύματ᾽: ἀτὰρ τὰς πέντε νέας κυανοπρῳρείους</line><line lnr="3.300">Αἰγύπτῳ ἐπέλασσε φέρων ἄνεμός τε καὶ ὕδωρ.</line><line lnr="3.301">ὣς ὁ μὲν ἔνθα πολὺν βίοτον καὶ χρυσὸν ἀγείρων</line><line lnr="3.302">ἠλᾶτο ξὺν νηυσὶ κατ᾽ ἀλλοθρόους ἀνθρώπους:</line><line lnr="3.303">τόφρα δὲ ταῦτ᾽ Αἴγισθος ἐμήσατο οἴκοθι λυγρά.</line><line lnr="3.304">ἑπτάετες δ᾽ ἤνασσε πολυχρύσοιο Μυκήνης,</line><line lnr="3.305">κτείνας Ἀτρεΐδην,  δέδμητο δὲ λαὸς ὑπ᾽ αὐτῷ.</line><line lnr="3.306">τῷ δέ οἱ ὀγδοάτῳ κακὸν ἤλυθε δῖος Ὀρέστης</line><line lnr="3.307">ἂψ ἀπ᾽ Ἀθηνάων, κατὰ δ᾽ ἔκτανε πατροφονῆα,</line><line lnr="3.308">Αἴγισθον δολόμητιν, ὅ οἱ πατέρα κλυτὸν ἔκτα.</line><line lnr="3.309">ἦ τοι ὁ τὸν κτείνας δαίνυ τάφον Ἀργείοισιν</line><line lnr="3.310">μητρός τε στυγερῆς καὶ ἀνάλκιδος Αἰγίσθοιο:</line><line lnr="3.311">αὐτῆμαρ δέ οἱ ἦλθε βοὴν ἀγαθὸς Μενέλαος</line><line lnr="3.312">πολλὰ κτήματ᾽ ἄγων, ὅσα οἱ νέες ἄχθος ἄειραν.</line><line lnr="3.313">καὶ σύ, φίλος, μὴ δηθὰ δόμων ἄπο τῆλ᾽ ἀλάλησο,</line><line lnr="3.314">κτήματά τε προλιπὼν ἄνδρας τ᾽ ἐν σοῖσι δόμοισιν</line><line lnr="3.315">οὕτω ὑπερφιάλους,  μή τοι κατὰ πάντα φάγωσιν</line><line lnr="3.316">κτήματα δασσάμενοι, σὺ δὲ τηϋσίην ὁδὸν ἔλθῃς.</line><line lnr="3.317">ἀλλ᾽ ἐς μὲν Μενέλαον ἐγὼ κέλομαι καὶ ἄνωγα</line><line lnr="3.318">ἐλθεῖν: κεῖνος γὰρ νέον ἄλλοθεν εἰλήλουθεν,</line><line lnr="3.319">ἐκ τῶν ἀνθρώπων, ὅθεν οὐκ ἔλποιτό γε θυμῷ</line><line lnr="3.320">ἐλθέμεν,  ὅν τινα πρῶτον ἀποσφήλωσιν ἄελλαι</line><line lnr="3.321">ἐς πέλαγος μέγα τοῖον, ὅθεν τέ περ οὐδ᾽ οἰωνοὶ</line><line lnr="3.322">αὐτόετες οἰχνεῦσιν, ἐπεὶ μέγα τε δεινόν τε.</line><line lnr="3.323">ἀλλ᾽ ἴθι νῦν σὺν νηί τε σῇ καὶ σοῖς ἑτάροισιν:</line><line lnr="3.324">εἰ δ᾽ ἐθέλεις πεζός, πάρα τοι δίφρος τε καὶ ἵπποι,</line><line lnr="3.325">πὰρ δὲ τοι υἷες ἐμοί,  οἵ τοι πομπῆες ἔσονται</line><line lnr="3.326">ἐς Λακεδαίμονα δῖαν, ὅθι ξανθὸς Μενέλαος.</line><line lnr="3.327">λίσσεσθαι δέ μιν αὐτός, ἵνα νημερτὲς ἐνίσπῃ:</line><line lnr="3.328">ψεῦδος δ᾽ οὐκ ἐρέει: μάλα γὰρ πεπνυμένος ἐστίν.</line><line lnr="3.329">ὣς ἔφατ᾽, ἠέλιος δ᾽ ἄρ᾽ ἔδυ καὶ ἐπὶ κνέφας ἦλθε.</line><line lnr="3.330">τοῖσι δὲ καὶ μετέειπε θεά,  γλαυκῶπις Ἀθήνη:</line><line lnr="3.331">ὦ γέρον, ἦ τοι ταῦτα κατὰ μοῖραν κατέλεξας:</line><line lnr="3.332">ἀλλ᾽ ἄγε τάμνετε μὲν γλώσσας, κεράασθε δὲ οἶνον,</line><line lnr="3.333">ὄφρα Ποσειδάωνι καὶ ἄλλοις ἀθανάτοισιν</line><line lnr="3.334">σπείσαντες κοίτοιο μεδώμεθα: τοῖο γὰρ ὥρη.</line><line lnr="3.335">ἤδη γὰρ φάος οἴχεθ᾽ ὑπὸ ζόφον,  οὐδὲ ἔοικεν:</line><line lnr="3.336">δηθὰ θεῶν ἐν δαιτὶ θαασσέμεν, ἀλλὰ νέεσθαι.</line><line lnr="3.337">ἦ ῥα Διὸς θυγάτηρ, οἱ δ᾽ ἔκλυον αὐδησάσης.</line><line lnr="3.338">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</line><line lnr="3.339">κοῦροι δὲ κρητῆρας ἐπεστέψαντο ποτοῖο,</line><line lnr="3.340">νώμησαν δ᾽ ἄρα πᾶσιν ἐπαρξάμενοι δεπάεσσι:</line><line lnr="3.341">γλώσσας δ᾽ ἐν πυρὶ βάλλον, ἀνιστάμενοι δ᾽ ἐπέλειβον.</line><line lnr="3.342">αὐτὰρ ἐπεὶ σπεῖσάν τ᾽ ἔπιον θ᾽, ὅσον ἤθελε θυμός,</line><line lnr="3.343">δὴ τότ᾽ Ἀθηναίη καὶ Τηλέμαχος θεοειδὴς</line><line lnr="3.344">ἄμφω ἱέσθην κοίλην ἐπὶ νῆα νέεσθαι.</line><line lnr="3.345">Νέστωρ δ᾽ αὖ κατέρυκε καθαπτόμενος ἐπέεσσιν:</line><line lnr="3.346">Ζεὺς τό γ᾽ ἀλεξήσειε καὶ ἀθάνατοι θεοὶ ἄλλοι,</line><line lnr="3.347">ὡς ὑμεῖς παρ᾽ ἐμεῖο θοὴν ἐπὶ νῆα κίοιτε</line><line lnr="3.348">ὥς τέ τευ ἦ παρὰ πάμπαν ἀνείμονος ἠδὲ πενιχροῦ,</line><line lnr="3.349">ᾧ οὔ τι χλαῖναι καὶ ῥήγεα πόλλ᾽ ἐνὶ οἴκῳ,</line><line lnr="3.350">οὔτ᾽ αὐτῷ μαλακῶς οὔτε ξείνοισιν ἐνεύδειν.</line><line lnr="3.351">αὐτὰρ ἐμοὶ πάρα μὲν χλαῖναι καὶ ῥήγεα καλά.</line><line lnr="3.352">οὔ θην δὴ τοῦδ᾽ ἀνδρὸς Ὀδυσσῆος φίλος υἱὸς</line><line lnr="3.353">νηὸς ἐπ᾽ ἰκριόφιν καταλέξεται, ὄφρ᾽ ἂν ἐγώ γε</line><line lnr="3.354">ζώω, ἔπειτα δὲ παῖδες ἐνὶ μεγάροισι λίπωνται,</line><line lnr="3.355">ξείνους ξεινίζειν,  ὅς τίς κ᾽ ἐμὰ δώμαθ᾽ ἵκηται.</line><line lnr="3.356">τὸν δ᾽ αὖτε προσέειπε θεά, γλαυκῶπις Ἀθήνη:</line><line lnr="3.357">εὖ δὴ ταῦτά γ᾽ ἔφησθα, γέρον φίλε: σοὶ δὲ ἔοικεν</line><line lnr="3.358">Τηλέμαχον πείθεσθαι, ἐπεὶ πολὺ κάλλιον οὕτως.</line><line lnr="3.359">ἀλλ᾽ οὗτος μὲν νῦν σοὶ ἅμ᾽ ἕψεται, ὄφρα κεν εὕδῃ</line><line lnr="3.360">σοῖσιν ἐνὶ μεγάροισιν: ἐγὼ δ᾽ ἐπὶ νῆα μέλαιναν</line><line lnr="3.361">εἶμ᾽, ἵνα θαρσύνω θ᾽ ἑτάρους εἴπω τε ἕκαστα.</line><line lnr="3.362">οἶος γὰρ μετὰ τοῖσι γεραίτερος εὔχομαι εἶναι:</line><line lnr="3.363">οἱ δ᾽ ἄλλοι φιλότητι νεώτεροι ἄνδρες ἕπονται,</line><line lnr="3.364">πάντες ὁμηλικίη μεγαθύμου Τηλεμάχοιο.</line><line lnr="3.365">ἔνθα κε λεξαίμην κοίλῃ παρὰ νηὶ μελαίνῃ</line><line lnr="3.366">νῦν: ἀτὰρ ἠῶθεν μετὰ Καύκωνας μεγαθύμους</line><line lnr="3.367">εἶμ᾽ ἔνθα χρεῖός μοι ὀφέλλεται, οὔ τι νέον γε</line><line lnr="3.368">οὐδ᾽ ὀλίγον. σὺ δὲ τοῦτον, ἐπεὶ τεὸν ἵκετο δῶμα,</line><line lnr="3.369">πέμψον σὺν δίφρῳ τε καὶ υἱέι: δὸς δέ οἱ ἵππους,</line><line lnr="3.370">οἵ τοι ἐλαφρότατοι θείειν καὶ κάρτος ἄριστοι.</line><line lnr="3.371">ὣς ἄρα φωνήσασ᾽ ἀπέβη γλαυκῶπις Ἀθήνη</line><line lnr="3.372">φήνῃ εἰδομένη: θάμβος δ᾽ ἕλε πάντας ἰδόντας.</line><line lnr="3.373">θαύμαζεν δ᾽ ὁ γεραιός, ὅπως ἴδεν ὀφθαλμοῖς:</line><line lnr="3.374">Τηλεμάχου δ᾽ ἕλε χεῖρα, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="3.375">ὦ φίλος, οὔ σε ἔολπα κακὸν καὶ ἄναλκιν ἔσεσθαι,</line><line lnr="3.376">εἰ δή τοι νέῳ ὧδε θεοὶ πομπῆες ἕπονται.</line><line lnr="3.377">οὐ μὲν γάρ τις ὅδ᾽ ἄλλος Ὀλύμπια δώματ᾽ ἐχόντων,</line><line lnr="3.378">ἀλλὰ Διὸς θυγάτηρ, κυδίστη Τριτογένεια,</line><line lnr="3.379">ἥ τοι καὶ πατέρ᾽ ἐσθλὸν ἐν Ἀργείοισιν ἐτίμα.</line><line lnr="3.380">ἀλλὰ ἄνασσ᾽ ἵληθι,  δίδωθι δέ μοι κλέος ἐσθλόν,</line><line lnr="3.381">αὐτῷ καὶ παίδεσσι καὶ αἰδοίῃ παρακοίτι:</line><line lnr="3.382">σοὶ δ᾽ αὖ ἐγὼ ῥέξω βοῦν ἦνιν εὐρυμέτωπον</line><line lnr="3.383">ἀδμήτην, ἣν οὔ πω ὕπὸ ζυγὸν ἤγαγεν ἀνήρ:</line><line lnr="3.384">τήν τοι ἐγὼ ῥέξω χρυσὸν κέρασιν περιχεύας.</line><line lnr="3.385">ὣς ἔφατ᾽ εὐχόμενος, τοῦ δ᾽ ἔκλυε Παλλὰς Ἀθήνη.</line><line lnr="3.386">τοῖσιν δ᾽ ἡγεμόνευε Γερήνιος ἱππότα Νέστωρ,</line><line lnr="3.387">υἱάσι καὶ γαμβροῖσιν, ἑὰ πρὸς δώματα καλά.</line><line lnr="3.388">ἀλλ᾽ ὅτε δώμαθ᾽ ἵκοντο ἀγακλυτὰ τοῖο ἄνακτος,</line><line lnr="3.389">ἑξείης ἕζοντο κατὰ κλισμούς τε θρόνους τε:</line><line lnr="3.390">τοῖς δ᾽ ὁ γέρων ἐλθοῦσιν ἀνὰ κρητῆρα κέρασσεν</line><line lnr="3.391">οἴνου ἡδυπότοιο, τὸν ἑνδεκάτῳ ἐνιαυτῷ</line><line lnr="3.392">ὤιξεν ταμίη καὶ ἀπὸ κρήδεμνον ἔλυσε:</line><line lnr="3.393">τοῦ ὁ γέρων κρητῆρα κεράσσατο, πολλὰ δ᾽ Ἀθήνῃ</line><line lnr="3.394">εὔχετ᾽ ἀποσπένδων, κούρῃ Διὸς αἰγιόχοιο.</line><line lnr="3.395">αὐτὰρ ἐπεὶ σπεῖσάν τ᾽ ἔπιον θ᾽, ὅσον ἤθελε θυμός,</line><line lnr="3.396">οἱ μὲν κακκείοντες ἔβαν οἶκόνδε ἕκαστος,</line><line lnr="3.397">τὸν δ᾽ αὐτοῦ κοίμησε Γερήνιος ἱππότα Νέστωρ,</line><line lnr="3.398">Τηλέμαχον, φίλον υἱὸν Ὀδυσσῆος θείοιο,</line><line lnr="3.399">τρητοῖς ἐν λεχέεσσιν ὑπ᾽ αἰθούσῃ ἐριδούπῳ,</line><line lnr="3.400">πὰρ᾽ δ᾽ ἄρ᾽ ἐυμμελίην Πεισίστρατον, ὄρχαμον ἀνδρῶν,</line><line lnr="3.401">ὅς οἱ ἔτ᾽ ἠίθεος παίδων ἦν ἐν μεγάροισιν:</line><line lnr="3.402">αὐτὸς δ᾽ αὖτε καθεῦδε μυχῷ δόμου ὑψηλοῖο,</line><line lnr="3.403">τῷ δ᾽ ἄλοχος δέσποινα λέχος πόρσυνε καὶ εὐνήν.</line><line lnr="3.404">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="3.405">ὤρνυτ᾽ ἄρ᾽ ἐξ εὐνῆφι Γερήνιος ἱππότα Νέστωρ,</line><line lnr="3.406">ἐκ δ᾽ ἐλθὼν κατ᾽ ἄρ᾽ ἕζετ᾽ ἐπὶ ξεστοῖσι λίθοισιν,</line><line lnr="3.407">οἵ οἱ ἔσαν προπάροιθε θυράων ὑψηλάων,</line><line lnr="3.408">λευκοί, ἀποστίλβοντες ἀλείφατος: οἷς ἔπι μὲν πρὶν</line><line lnr="3.409">Νηλεὺς ἵζεσκεν, θεόφιν μήστωρ ἀτάλαντος:</line><line lnr="3.410">ἀλλ᾽ ὁ μὲν ἤδη κηρὶ δαμεὶς Ἄϊδόσδε βεβήκει,</line><line lnr="3.411">Νέστωρ αὖ τότ᾽ ἐφῖζε Γερήνιος, οὖρος Ἀχαιῶν,</line><line lnr="3.412">σκῆπτρον ἔχων. περὶ δ᾽ υἷες ἀολλέες ἠγερέθοντο</line><line lnr="3.413">ἐκ θαλάμων ἐλθόντες, Ἐχέφρων τε Στρατίος τε</line><line lnr="3.414">Περσεύς τ᾽ Ἄρητός τε καὶ ἀντίθεος Θρασυμήδης.</line><line lnr="3.415">τοῖσι δ᾽ ἔπειθ᾽ ἕκτος Πεισίστρατος ἤλυθεν ἥρως,</line><line lnr="3.416">πὰρ δ᾽ ἄρα Τηλέμαχον θεοείκελον εἷσαν ἄγοντες.</line><line lnr="3.417">τοῖσι δὲ μύθων ἦρχε Γερήνιος ἱππότα Νέστωρ:</line><line lnr="3.418">καρπαλίμως μοι, τέκνα φίλα, κρηήνατ᾽ ἐέλδωρ,</line><line lnr="3.419">ὄφρ᾽ ἦ τοι πρώτιστα θεῶν ἱλάσσομ᾽ Ἀθήνην,</line><line lnr="3.420">ἥ μοι ἐναργὴς ἦλθε θεοῦ ἐς δαῖτα θάλειαν.</line><line lnr="3.421">ἀλλ᾽ ἄγ᾽ ὁ μὲν πεδίονδ᾽ ἐπὶ βοῦν, ἴτω, ὄφρα τάχιστα</line><line lnr="3.422">ἔλθῃσιν, ἐλάσῃ δὲ βοῶν ἐπιβουκόλος ἀνήρ:</line><line lnr="3.423">εἷς δ᾽ ἐπὶ Τηλεμάχου μεγαθύμου νῆα μέλαιναν</line><line lnr="3.424">πάντας ἰὼν ἑτάρους ἀγέτω, λιπέτω δὲ δύ᾽ οἴους:</line><line lnr="3.425">εἷς δ᾽ αὖ χρυσοχόον Λαέρκεα δεῦρο κελέσθω</line><line lnr="3.426">ἐλθεῖν, ὄφρα βοὸς χρυσὸν κέρασιν περιχεύῃ.</line><line lnr="3.427">οἱ δ᾽ ἄλλοι μένετ᾽ αὐτοῦ ἀολλέες, εἴπατε δ᾽ εἴσω</line><line lnr="3.428">δμῳῇσιν κατὰ δώματ᾽ ἀγακλυτὰ δαῖτα πένεσθαι,</line><line lnr="3.429">ἕδρας τε ξύλα τ᾽ ἀμφὶ καὶ ἀγλαὸν οἰσέμεν ὕδωρ.</line><line lnr="3.430">ὣς ἔφαθ᾽,  οἱ δ᾽ ἄρα πάντες ἐποίπνυον. ἦλθε μὲν ἂρ βοῦς</line><line lnr="3.431">ἐκ πεδίου, ἦλθον δὲ θοῆς παρὰ νηὸς ἐίσης</line><line lnr="3.432">Τηλεμάχου ἕταροι μεγαλήτορος, ἦλθε δὲ χαλκεὺς</line><line lnr="3.433">ὅπλ᾽ ἐν χερσὶν ἔχων χαλκήια, πείρατα τέχνης,</line><line lnr="3.434">ἄκμονά τε σφῦραν τ᾽ ἐυποίητόν τε πυράγρην,</line><line lnr="3.435">οἷσίν τε χρυσὸν εἰργάξετο: ἦλθε δ᾽ Ἀθήνη</line><line lnr="3.436">ἱρῶν ἀντιόωσα. γέρων δ᾽ ἱππηλάτα Νέστωρ</line><line lnr="3.437">χρυσὸν ἔδωχ᾽: ὁ δ᾽ ἔπειτα βοὸς κέρασιν περίχευεν</line><line lnr="3.438">ἀσκήσας, ἵν᾽ ἄγαλμα θεὰ κεχάροιτο ἰδοῦσα.</line><line lnr="3.439">βοῦν δ᾽ ἀγέτην κεράων Στρατίος καὶ δῖος Ἐχέφρων.</line><line lnr="3.440">χέρνιβα δέ σφ᾽ Ἄρητος ἐν ἀνθεμόεντι λέβητι</line><line lnr="3.441">ἤλυθεν ἐκ θαλάμοιο φέρων, ἑτέρῃ δ᾽ ἔχεν οὐλὰς</line><line lnr="3.442">ἐν κανέῳ πέλεκυν δὲ μενεπτόλεμος Θρασυμήδης</line><line lnr="3.443">ὀξὺν ἔχων ἐν χειρὶ παρίστατο βοῦν ἐπικόψων.</line><line lnr="3.444">Περσεὺς δ᾽ ἀμνίον εἶχε: γέρων δ᾽ ἱππηλάτα Νέστωρ</line><line lnr="3.445">χέρνιβά τ᾽ οὐλοχύτας τε κατήρχετο, πολλὰ δ᾽ Ἀθήνῃ</line><line lnr="3.446">εὔχετ᾽ ἀπαρχόμενος,  κεφαλῆς τρίχας ἐν πυρὶ βάλλων.</line><line lnr="3.447">αὐτὰρ ἐπεί ῥ᾽ εὔξαντο καὶ οὐλοχύτας προβάλοντο,</line><line lnr="3.448">αὐτίκα Νέστορος υἱὸς ὑπέρθυμος Θρασυμήδης</line><line lnr="3.449">ἤλασεν ἄγχι στάς: πέλεκυς δ᾽ ἀπέκοψε τένοντας</line><line lnr="3.450">αὐχενίους,  λῦσεν δὲ βοὸς μένος. αἱ δ᾽ ὀλόλυξαν</line><line lnr="3.451">θυγατέρες τε νυοί τε καὶ αἰδοίη παράκοιτις</line><line lnr="3.452">Νέστορος, Εὐρυδίκη, πρέσβα Κλυμένοιο θυγατρῶν.</line><line lnr="3.453">οἱ μὲν ἔπειτ᾽ ἀνελόντες ἀπὸ χθονὸς εὐρυοδείης</line><line lnr="3.454">ἔσχον: ἀτὰρ σφάξεν Πεισίστρατος, ὄρχαμος ἀνδρῶν.</line><line lnr="3.455">τῆς δ᾽ ἐπεὶ ἐκ μέλαν αἷμα ῥύη,  λίπε δ᾽ ὀστέα θυμός,</line><line lnr="3.456">αἶψ᾽ ἄρα μιν διέχευαν, ἄφαρ δ᾽ ἐκ μηρία τάμνον</line><line lnr="3.457">πάντα κατὰ μοῖραν, κατά τε κνίσῃ ἐκάλυψαν</line><line lnr="3.458">δίπτυχα ποιήσαντες, ἐπ᾽ αὐτῶν δ᾽ ὠμοθέτησαν.</line><line lnr="3.459">καῖε δ᾽ ἐπὶ σχίζῃς ὁ γέρων, ἐπὶ δ᾽ αἴθοπα οἶνον</line><line lnr="3.460">λεῖβε: νέοι δὲ παρ᾽ αὐτὸν ἔχον πεμπώβολα χερσίν.</line><line lnr="3.461">αὐτὰρ ἐπεὶ κατὰ μῆρ᾽ ἐκάη καὶ σπλάγχνα πάσαντο,</line><line lnr="3.462">μίστυλλόν τ᾽ ἄρα τἆλλα καὶ ἀμφ᾽ ὀβελοῖσιν ἔπειραν,</line><line lnr="3.463">ὤπτων δ᾽ ἀκροπόρους ὀβελοὺς ἐν χερσὶν ἔχοντες.</line><line lnr="3.464">τόφρα δὲ Τηλέμαχον λοῦσεν καλὴ Πολυκάστη,</line><line lnr="3.465">Νέστορος ὁπλοτάτη θυγάτηρ Νηληϊάδαο.</line><line lnr="3.466">αὐτὰρ ἐπεὶ λοῦσέν τε καὶ ἔχρισεν λίπ᾽ ἐλαίῳ,</line><line lnr="3.467">ἀμφὶ δέ μιν φᾶρος καλὸν βάλεν ἠδὲ χιτῶνα,</line><line lnr="3.468">ἔκ ῥ᾽ ἀσαμίνθου βῆ δέμας ἀθανάτοισιν ὁμοῖος:</line><line lnr="3.469">πὰρ δ᾽ ὅ γε Νέστορ᾽ ἰὼν κατ᾽ ἄρ᾽ ἕζετο, ποιμένα λαῶν.</line><line lnr="3.470">οἱ δ᾽ ἐπεὶ ὤπτησαν κρέ᾽ ὑπέρτερα καὶ ἐρύσαντο,</line><line lnr="3.471">δαίνυνθ᾽ ἑζόμενοι: ἐπὶ δ᾽ ἀνέρες ἐσθλοὶ ὄροντο</line><line lnr="3.472">οἶνον οἰνοχοεῦντες ἐνὶ χρυσέοις δεπάεσσιν.</line><line lnr="3.473">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="3.474">τοῖσι δὲ μύθων ἦρχε Γερήνιος ἱππότα Νέστωρ:</line><line lnr="3.475">παῖδες ἐμοί,  ἄγε Τηλεμάχῳ καλλίτριχας ἵππους</line><line lnr="3.476">ζεύξαθ᾽ ὑφ᾽ ἅρματ᾽ ἄγοντες, ἵνα πρήσσῃσιν ὁδοῖο.</line><line lnr="3.477">ὣς ἔφαθ᾽, οἱ δ᾽ ἄρα τοῦ μάλα μὲν κλύον ἠδ᾽ ἐπίθοντο,</line><line lnr="3.478">καρπαλίμως δ᾽ ἔζευξαν ὑφ᾽ ἅρμασιν ὠκέας ἵππους.</line><line lnr="3.479">ἐν δὲ γυνὴ ταμίη σῖτον καὶ οἶνον ἔθηκεν</line><line lnr="3.480">ὄψα τε,  οἷα ἔδουσι διοτρεφέες βασιλῆες.</line><line lnr="3.481">ἂν δ᾽ ἄρα Τηλέμαχος περικαλλέα βήσετο δίφρον:</line><line lnr="3.482">πὰρ δ᾽ ἄρα Νεστορίδης Πεισίστρατος, ὄρχαμος ἀνδρῶν,</line><line lnr="3.483">ἐς δίφρον τ᾽ ἀνέβαινε καὶ ἡνία λάζετο χερσί,</line><line lnr="3.484">μάστιξεν δ᾽ ἐλάαν, τὼ δ᾽ οὐκ ἀέκοντε πετέσθην</line><line lnr="3.485">ἐς πεδίον,  λιπέτην δὲ Πύλου αἰπὺ πτολίεθρον.</line><line lnr="3.486">οἱ δὲ πανημέριοι σεῖον ζυγὸν ἀμφὶς ἔχοντες.</line><line lnr="3.487">δύσετό τ᾽ ἠέλιος σκιόωντό τε πᾶσαι ἀγυιαί,</line><line lnr="3.488">ἐς Φηρὰς δ᾽ ἵκοντο Διοκλῆος ποτὶ δῶμα,</line><line lnr="3.489">υἱέος Ὀρτιλόχοιο, τὸν Ἀλφειὸς τέκε παῖδα.</line><line lnr="3.490">ἔνθα δὲ νύκτ᾽ ἄεσαν,  ὁ δὲ τοῖς πὰρ ξείνια θῆκεν.</line><line lnr="3.491">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="3.492">ἵππους τε ζεύγνυντ᾽ ἀνά θ᾽ ἅρματα ποικίλ᾽ ἔβαινον:</line><line lnr="3.493">ἐκ δ᾽ ἔλασαν προθύροιο καὶ αἰθούσης ἐριδούπου:</line><line lnr="3.494">μάστιξεν δ᾽ ἐλάαν, τὼ δ᾽ οὐκ ἀέκοντε πετέσθην.</line><line lnr="3.495">ἷξον δ᾽ ἐς πεδίον πυρηφόρον,  ἔνθα δ᾽ ἔπειτα</line><line lnr="3.496">ἦνον ὁδόν: τοῖον γὰρ ὑπέκφερον ὠκέες ἵπποι.</line><line lnr="3.497">δύσετό τ᾽ ἠέλιος σκιόωντό τε πᾶσαι ἀγυιαί.</line></lvl><lvl d="Telemachos in Sparta" c="ffc6c6" f="000000" sz="847"><lvl d="Menelaos" c="000000" f="000000" sz="624"><line lnr="4.1">οἱ δ᾽ ἷξον κοίλην Λακεδαίμονα κητώεσσαν,</line><line lnr="4.2">πρὸς δ᾽ ἄρα δώματ᾽ ἔλων Μενελάου κυδαλίμοιο.</line><line lnr="4.3">τὸν δ᾽ εὗρον δαινύντα γάμον πολλοῖσιν ἔτῃσιν</line><line lnr="4.4">υἱέος ἠδὲ θυγατρὸς ἀμύμονος ᾧ ἐνὶ οἴκῳ.</line><line lnr="4.5">τὴν μὲν Ἀχιλλῆος ῥηξήνορος υἱέι πέμπεν:</line><line lnr="4.6">ἐν Τροίῃ γὰρ πρῶτον ὑπέσχετο καὶ κατένευσε</line><line lnr="4.7">δωσέμεναι, τοῖσιν δὲ θεοὶ γάμον ἐξετέλειον.</line><line lnr="4.8">τὴν ἄρ᾽ ὅ γ᾽ ἔνθ᾽ ἵπποισι καὶ ἅρμασι πέμπε νέεσθαι</line><line lnr="4.9">Μυρμιδόνων προτὶ ἄστυ περικλυτόν, οἷσιν ἄνασσεν.</line><line lnr="4.10">υἱέι δὲ Σπάρτηθεν Ἀλέκτορος ἤγετο κούρην,</line><line lnr="4.11">ὅς οἱ τηλύγετος γένετο κρατερὸς Μεγαπένθης</line><line lnr="4.12">ἐκ δούλης: Ἑλένῃ δὲ θεοὶ γόνον οὐκέτ᾽ ἔφαινον,</line><line lnr="4.13">ἐπεὶ δὴ τὸ πρῶτον ἐγείνατο παῖδ᾽ ἐρατεινήν,</line><line lnr="4.14">Ἑρμιόνην, ἣ εἶδος ἔχε χρυσέης Ἀφροδίτης.</line><line lnr="4.15">ὣς οἱ μὲν δαίνυντο καθ᾽ ὑψερεφὲς μέγα δῶμα</line><line lnr="4.16">γείτονες ἠδὲ ἔται Μενελάου κυδαλίμοιο,</line><line lnr="4.17">τερπόμενοι: μετὰ δέ σφιν ἐμέλπετο θεῖος ἀοιδὸς</line><line lnr="4.18">φορμίζων, δοιὼ δὲ κυβιστητῆρε κατ᾽ αὐτούς,</line><line lnr="4.19">μολπῆς ἐξάρχοντος, ἐδίνευον κατὰ μέσσους.</line><line lnr="4.20">τὼ δ᾽ αὖτ᾽ ἐν προθύροισι δόμων αὐτώ τε καὶ ἵππω,</line><line lnr="4.21">Τηλέμαχός θ᾽ ἥρως καὶ Νέστορος ἀγλαὸς υἱός,</line><line lnr="4.22">στῆσαν: ὁ δὲ προμολὼν ἴδετο κρείων Ἐτεωνεύς,</line><line lnr="4.23">ὀτρηρὸς θεράπων Μενελάου κυδαλίμοιο,</line><line lnr="4.24">βῆ δ᾽ ἴμεν ἀγγελέων διὰ δώματα ποιμένι λαῶν,</line><line lnr="4.25">ἀγχοῦ δ᾽ ἱστάμενος ἔπεα πτερόεντα προσηύδα:</line><line lnr="4.26">ξείνω δή τινε τώδε, διοτρεφὲς ὦ Μενέλαε,</line><line lnr="4.27">ἄνδρε δύω, γενεῇ δὲ Διὸς μεγάλοιο ἔικτον.</line><line lnr="4.28">ἀλλ᾽ εἴπ᾽, ἤ σφωιν καταλύσομεν ὠκέας ἵππους,</line><line lnr="4.29">ἦ ἄλλον πέμπωμεν ἱκανέμεν, ὅς κε φιλήσῃ.</line><line lnr="4.30">τὸν δὲ μέγ᾽ ὀχθήσας προσέφη ξανθὸς Μενέλαος:</line><line lnr="4.31">οὐ μὲν νήπιος ἦσθα, Βοηθοΐδη Ἐτεωνεῦ,</line><line lnr="4.32">τὸ πρίν: ἀτὰρ μὲν νῦν γε πάϊς ὣς νήπια βάζεις.</line><line lnr="4.33">ἦ μὲν δὴ νῶι ξεινήια πολλὰ φαγόντε</line><line lnr="4.34">ἄλλων ἀνθρώπων δεῦρ᾽ ἱκόμεθ᾽, αἴ κέ ποθι Ζεὺς</line><line lnr="4.35">ἐξοπίσω περ παύσῃ ὀιζύος.  ἀλλὰ λύ᾽ ἵππους</line><line lnr="4.36">ξείνων, ἐς δ᾽ αὐτοὺς προτέρω ἄγε θοινηθῆναι.</line><line lnr="4.37">ὣς φάθ᾽, ὁ δὲ μεγάροιο διέσσυτο, κέκλετο δ᾽ ἄλλους</line><line lnr="4.38">ὀτρηροὺς θεράποντας ἅμα σπέσθαι ἑοῖ αὐτῷ.</line><line lnr="4.39">οἱ δ᾽ ἵππους μὲν λῦσαν ὑπὸ ζυγοῦ ἱδρώοντας,</line><line lnr="4.40">καὶ τοὺς μὲν κατέδησαν ἐφ᾽ ἱππείῃσι κάπῃσι,</line><line lnr="4.41">πὰρ δ᾽ ἔβαλον ζειάς, ἀνὰ δὲ κρῖ λευκὸν ἔμιξαν,</line><line lnr="4.42">ἅρματα δ᾽ ἔκλιναν πρὸς ἐνώπια παμφανόωντα,</line><line lnr="4.43">αὐτοὺς δ᾽ εἰσῆγον θεῖον δόμον. οἱ δὲ ἰδόντες</line><line lnr="4.44">θαύμαζον κατὰ δῶμα διοτρεφέος βασιλῆος:</line><line lnr="4.45">ὥς τε γὰρ ἠελίου αἴγλη πέλεν ἠὲ σελήνης</line><line lnr="4.46">δῶμα καθ᾽ ὑψερεφὲς Μενελάου κυδαλίμοιο.</line><line lnr="4.47">αὐτὰρ ἐπεὶ τάρπησαν ὁρώμενοι ὀφθαλμοῖσιν,</line><line lnr="4.48">ἔς ῥ᾽ ἀσαμίνθους βάντες ἐυξέστας λούσαντο.</line><line lnr="4.49">τοὺς δ᾽ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</line><line lnr="4.50">ἀμφὶ δ᾽ ἄρα χλαίνας οὔλας βάλον ἠδὲ χιτῶνας,</line><line lnr="4.51">ἔς ῥα θρόνους ἕζοντο παρ᾽ Ἀτρεΐδην Μενέλαον.</line><line lnr="4.52">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="4.53">καλῇ χρυσείῃ ὑπὲρ ἀργυρέοιο λέβητος,</line><line lnr="4.54">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="4.55">σῖτον δ᾽ αἰδοίη ταμίη παρέθηκε φέρουσα,</line><line lnr="4.56">εἴδατα πόλλ᾽ ἐπιθεῖσα, χαριζομένη παρεόντων.</line><line lnr="4.57">δαιτρὸς δὲ κρειῶν πίνακας παρέθηκεν ἀείρας</line><line lnr="4.58">παντοίων, παρὰ δέ σφι τίθει χρύσεια κύπελλα.</line><line lnr="4.59">τὼ καὶ δεικνύμενος προσέφη ξανθὸς Μενέλαος:</line><line lnr="4.60">σίτου θ᾽ ἅπτεσθον καὶ χαίρετον.  αὐτὰρ ἔπειτα</line><line lnr="4.61">δείπνου πασσαμένω εἰρησόμεθ᾽, οἵ τινές ἐστον</line><line lnr="4.62">ἀνδρῶν: οὐ γὰρ σφῷν γε γένος ἀπόλωλε τοκήων,</line><line lnr="4.63">ἀλλ᾽ ἀνδρῶν γένος ἐστὲ διοτρεφέων βασιλήων</line><line lnr="4.64">σκηπτούχων, ἐπεὶ οὔ κε κακοὶ τοιούσδε τέκοιεν.</line><line lnr="4.65">ὣς φάτο,  καί σφιν νῶτα βοὸς παρὰ πίονα θῆκεν</line><line lnr="4.66">ὄπτ᾽ ἐν χερσὶν ἑλών, τά ῥά οἱ γέρα πάρθεσαν αὐτῷ.</line><line lnr="4.67">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="4.68">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="4.69">δὴ τότε Τηλέμαχος προσεφώνεε Νέστορος υἱόν,</line><line lnr="4.70">ἄγχι σχὼν κεφαλήν,  ἵνα μὴ πευθοίαθ᾽ οἱ ἄλλοι:</line><line lnr="4.71">φράζεο, Νεστορίδη, τῷ ἐμῷ κεχαρισμένε θυμῷ,</line><line lnr="4.72">χαλκοῦ τε στεροπὴν κὰδ δώματα ἠχήεντα</line><line lnr="4.73">χρυσοῦ τ᾽ ἠλέκτρου τε καὶ ἀργύρου ἠδ᾽ ἐλέφαντος.</line><line lnr="4.74">Ζηνός που τοιήδε γ᾽ Ὀλυμπίου ἔνδοθεν αὐλή,</line><line lnr="4.75">ὅσσα τάδ᾽ ἄσπετα πολλά: σέβας μ᾽ ἔχει εἰσορόωντα.</line><line lnr="4.76">τοῦ δ᾽ ἀγορεύοντος ξύνετο ξανθὸς Μενέλαος,</line><line lnr="4.77">καί σφεας φωνήσας ἔπεα πτερόεντα προσηύδα:</line><line lnr="4.78">τέκνα φίλ᾽, ἦ τοι Ζηνὶ βροτῶν οὐκ ἄν τις ἐρίζοι:</line><line lnr="4.79">ἀθάνατοι γὰρ τοῦ γε δόμοι καὶ κτήματ᾽ ἔασιν:</line><line lnr="4.80">ἀνδρῶν δ᾽ ἤ κέν τίς μοι ἐρίσσεται,  ἠὲ καὶ οὐκί,</line><line lnr="4.81">κτήμασιν. ἦ γὰρ πολλὰ παθὼν καὶ πόλλ᾽ ἐπαληθεὶς</line><line lnr="4.82">ἠγαγόμην ἐν νηυσὶ καὶ ὀγδοάτῳ ἔτει ἦλθον,</line><line lnr="4.83">Κύπρον Φοινίκην τε καὶ Αἰγυπτίους ἐπαληθείς,</line><line lnr="4.84">Αἰθίοπάς θ᾽ ἱκόμην καὶ Σιδονίους καὶ Ἐρεμβοὺς</line><line lnr="4.85">καὶ Λιβύην,  ἵνα τ᾽ ἄρνες ἄφαρ κεραοὶ τελέθουσι.</line><line lnr="4.86">τρὶς γὰρ τίκτει μῆλα τελεσφόρον εἰς ἐνιαυτόν.</line><line lnr="4.87">ἔνθα μὲν οὔτε ἄναξ ἐπιδευὴς οὔτε τι ποιμὴν</line><line lnr="4.88">τυροῦ καὶ κρειῶν οὐδὲ γλυκεροῖο γάλακτος,</line><line lnr="4.89">ἀλλ᾽ αἰεὶ παρέχουσιν ἐπηετανὸν γάλα θῆσθαι.</line><line lnr="4.90">ἧος ἐγὼ περὶ κεῖνα πολὺν βίοτον συναγείρων</line><line lnr="4.91">ἠλώμην, τῆός μοι ἀδελφεὸν ἄλλος ἔπεφνεν</line><line lnr="4.92">λάθρῃ, ἀνωιστί, δόλῳ οὐλομένης ἀλόχοιο:</line><line lnr="4.93">ὣς οὔ τοι χαίρων τοῖσδε κτεάτεσσιν ἀνάσσω.</line><line lnr="4.94">καὶ πατέρων τάδε μέλλετ᾽ ἀκουέμεν, οἵ τινες ὑμῖν</line><line lnr="4.95">εἰσίν,  ἐπεὶ μάλα πολλὰ πάθον, καὶ ἀπώλεσα οἶκον</line><line lnr="4.96">εὖ μάλα ναιετάοντα, κεχανδότα πολλὰ καὶ ἐσθλά.</line><line lnr="4.97">ὧν ὄφελον τριτάτην περ ἔχων ἐν δώμασι μοῖραν</line><line lnr="4.98">ναίειν, οἱ δ᾽ ἄνδρες σόοι ἔμμεναι, οἳ τότ᾽ ὄλοντο</line><line lnr="4.99">Τροίῃ ἐν εὐρείῃ ἑκὰς Ἄργεος ἱπποβότοιο.</line><line lnr="4.100">ἀλλ᾽ ἔμπης πάντας μὲν ὀδυρόμενος καὶ ἀχεύων</line><line lnr="4.101">πολλάκις ἐν μεγάροισι καθήμενος ἡμετέροισιν</line><line lnr="4.102">ἄλλοτε μέν τε γόῳ φρένα τέρπομαι, ἄλλοτε δ᾽ αὖτε</line><line lnr="4.103">παύομαι: αἰψηρὸς δὲ κόρος κρυεροῖο γόοιο.</line><line lnr="4.104">τῶν πάντων οὐ τόσσον ὀδύρομαι, ἀχνύμενός περ,</line><line lnr="4.105">ὡς ἑνός,  ὅς τέ μοι ὕπνον ἀπεχθαίρει καὶ ἐδωδὴν</line><line lnr="4.106">μνωομένῳ, ἐπεὶ οὔ τις Ἀχαιῶν τόσσ᾽ ἐμόγησεν,</line><line lnr="4.107">ὅσσ᾽ Ὀδυσεὺς ἐμόγησε καὶ ἤρατο. τῷ δ᾽ ἄρ᾽ ἔμελλεν</line><line lnr="4.108">αὐτῷ κήδε᾽ ἔσεσθαι, ἐμοὶ δ᾽ ἄχος αἰὲν ἄλαστον</line><line lnr="4.109">κείνου, ὅπως δὴ δηρὸν ἀποίχεται, οὐδέ τι ἴδμεν,</line><line lnr="4.110">ζώει ὅ γ᾽ ἦ τέθνηκεν.  ὀδύρονταί νύ που αὐτὸν</line><line lnr="4.111">Λαέρτης θ᾽ ὁ γέρων καὶ ἐχέφρων Πηνελόπεια</line><line lnr="4.112">Τηλέμαχός θ᾽, ὃν ἔλειπε νέον γεγαῶτ᾽ ἐνὶ οἴκῳ.</line><line lnr="4.113">ὣς φάτο, τῷ δ᾽ ἄρα πατρὸς ὑφ᾽ ἵμερον ὦρσε γόοιο.</line><line lnr="4.114">δάκρυ δ᾽ ἀπὸ βλεφάρων χαμάδις βάλε πατρὸς ἀκούσας,</line><line lnr="4.115">χλαῖναν πορφυρέην ἄντ᾽ ὀφθαλμοῖιν ἀνασχὼν</line><line lnr="4.116">ἀμφοτέρῃσιν χερσί. νόησε δέ μιν Μενέλαος,</line><line lnr="4.117">μερμήριξε δ᾽ ἔπειτα κατὰ φρένα καὶ κατὰ θυμόν,</line><line lnr="4.118">ἠέ μιν αὐτὸν πατρὸς ἐάσειε μνησθῆναι</line><line lnr="4.119">ἦ πρῶτ᾽ ἐξερέοιτο ἕκαστά τε πειρήσαιτο.</line><line lnr="4.120">ἧος ὁ ταῦθ᾽ ὥρμαινε κατὰ φρένα καὶ κατὰ θυμόν,</line><line lnr="4.121">ἐκ δ᾽ Ἑλένη θαλάμοιο θυώδεος ὑψορόφοιο</line><line lnr="4.122">ἤλυθεν Ἀρτέμιδι χρυσηλακάτῳ ἐικυῖα.</line><line lnr="4.123">τῇ δ᾽ ἄρ᾽ ἅμ᾽ Ἀδρήστη κλισίην εὔτυκτον ἔθηκεν,</line><line lnr="4.124">Ἀλκίππη δὲ τάπητα φέρεν μαλακοῦ ἐρίοιο,</line><line lnr="4.125">Φυλὼ δ᾽ ἀργύρεον τάλαρον φέρε,  τόν οἱ ἔθηκεν</line><line lnr="4.126">Ἀλκάνδρη, Πολύβοιο δάμαρ, ὃς ἔναι᾽ ἐνὶ Θήβῃς</line><line lnr="4.127">Αἰγυπτίῃς, ὅθι πλεῖστα δόμοις ἐν κτήματα κεῖται:</line><line lnr="4.128">ὃς Μενελάῳ δῶκε δύ᾽ ἀργυρέας ἀσαμίνθους,</line><line lnr="4.129">δοιοὺς δὲ τρίποδας, δέκα δὲ χρυσοῖο τάλαντα.</line><line lnr="4.130">χωρὶς δ᾽ αὖθ᾽ Ἑλένῃ ἄλοχος πόρε κάλλιμα δῶρα:</line><line lnr="4.131">χρυσέην τ᾽ ἠλακάτην τάλαρόν θ᾽ ὑπόκυκλον ὄπασσεν</line><line lnr="4.132">ἀργύρεον, χρυσῷ δ᾽ ἐπὶ χείλεα κεκράαντο.</line><line lnr="4.133">τόν ῥά οἱ ἀμφίπολος Φυλὼ παρέθηκε φέρουσα</line><line lnr="4.134">νήματος ἀσκητοῖο βεβυσμένον: αὐτὰρ ἐπ᾽ αὐτῷ</line><line lnr="4.135">ἠλακάτη τετάνυστο ἰοδνεφὲς εἶρος ἔχουσα.</line><line lnr="4.136">ἕζετο δ᾽ ἐν κλισμῷ, ὑπὸ δὲ θρῆνυς ποσὶν ἦεν.</line><line lnr="4.137">αὐτίκα δ᾽ ἥ γ᾽ ἐπέεσσι πόσιν ἐρέεινεν ἕκαστα:</line><line lnr="4.138">ἴδμεν δή, Μενέλαε διοτρεφές, οἵ τινες οἵδε</line><line lnr="4.139">ἀνδρῶν εὐχετόωνται ἱκανέμεν ἡμέτερον δῶ;</line><line lnr="4.140">ψεύσομαι ἦ ἔτυμον ἐρέω;  κέλεται δέ με θυμός.</line><line lnr="4.141">οὐ γάρ πώ τινά φημι ἐοικότα ὧδε ἰδέσθαι</line><line lnr="4.142">οὔτ᾽ ἄνδρ᾽ οὔτε γυναῖκα, σέβας μ᾽ ἔχει εἰσορόωσαν,</line><line lnr="4.143">ὡς ὅδ᾽ Ὀδυσσῆος μεγαλήτορος υἷι ἔοικε,</line><line lnr="4.144">Τηλεμάχῳ, τὸν ἔλειπε νέον γεγαῶτ᾽ ἐνὶ οἴκῳ</line><line lnr="4.145">κεῖνος ἀνήρ,  ὅτ᾽ ἐμεῖο κυνώπιδος εἵνεκ᾽ Ἀχαιοὶ</line><line lnr="4.146">ἤλθεθ᾽ ὑπὸ Τροίην πόλεμον θρασὺν ὁρμαίνοντες.</line><line lnr="4.147">τὴν δ᾽ ἀπαμειβόμενος προσέφη ξανθὸς Μενέλαος:</line><line lnr="4.148">οὕτω νῦν καὶ ἐγὼ νοέω, γύναι, ὡς σὺ ἐίσκεις:</line><line lnr="4.149">κείνου γὰρ τοιοίδε πόδες τοιαίδε τε χεῖρες</line><line lnr="4.150">ὀφθαλμῶν τε βολαὶ κεφαλή τ᾽ ἐφύπερθέ τε χαῖται.</line><line lnr="4.151">καὶ νῦν ἦ τοι ἐγὼ μεμνημένος ἀμφ᾽ Ὀδυσῆι</line><line lnr="4.152">μυθεόμην, ὅσα κεῖνος ὀιζύσας ἐμόγησεν</line><line lnr="4.153">ἀμφ᾽ ἐμοί, αὐτὰρ ὁ πικρὸν ὑπ᾽ ὀφρύσι δάκρυον εἶβε,</line><line lnr="4.154">χλαῖναν πορφυρέην ἄντ᾽ ὀφθαλμοῖιν ἀνασχών.</line><line lnr="4.155">τὸν δ᾽ αὖ Νεστορίδης Πεισίστρατος ἀντίον ηὔδα:</line><line lnr="4.156">Ἀτρεΐδη Μενέλαε διοτρεφές, ὄρχαμε λαῶν,</line><line lnr="4.157">κείνου μέν τοι ὅδ᾽ υἱὸς ἐτήτυμον, ὡς ἀγορεύεις:</line><line lnr="4.158">ἀλλὰ σαόφρων ἐστί, νεμεσσᾶται δ᾽ ἐνὶ θυμῷ</line><line lnr="4.159">ὧδ᾽ ἐλθὼν τὸ πρῶτον ἐπεσβολίας ἀναφαίνειν</line><line lnr="4.160">ἄντα σέθεν,  τοῦ νῶι θεοῦ ὣς τερπόμεθ᾽ αὐδῇ.</line><line lnr="4.161">αὐτὰρ ἐμὲ προέηκε Γερήνιος ἱππότα Νέστωρ</line><line lnr="4.162">τῷ ἅμα πομπὸν ἕπεσθαι: ἐέλδετο γάρ σε ἰδέσθαι,</line><line lnr="4.163">ὄφρα οἱ ἤ τι ἔπος ὑποθήσεαι ἠέ τι ἔργον.</line><line lnr="4.164">πολλὰ γὰρ ἄλγε᾽ ἔχει πατρὸς πάϊς οἰχομένοιο</line><line lnr="4.165">ἐν μεγάροις,  ᾧ μὴ ἄλλοι ἀοσσητῆρες ἔωσιν,</line><line lnr="4.166">ὡς νῦν Τηλεμάχῳ ὁ μὲν οἴχεται, οὐδέ οἱ ἄλλοι</line><line lnr="4.167">εἴσ᾽ οἵ κεν κατὰ δῆμον ἀλάλκοιεν κακότητα.</line><line lnr="4.168">τὸν δ᾽ ἀπαμειβόμενος προσέφη ξανθὸς Μενέλαος:</line><line lnr="4.169">ὢ πόποι, ἦ μάλα δὴ φίλου ἀνέρος υἱὸς ἐμὸν δῶ</line><line lnr="4.170">ἵκεθ᾽,  ὃς εἵνεκ᾽ ἐμεῖο πολέας ἐμόγησεν ἀέθλους:</line><line lnr="4.171">καί μιν ἔφην ἐλθόντα φιλησέμεν ἔξοχον ἄλλων</line><line lnr="4.172">Ἀργείων, εἰ νῶιν ὑπεὶρ ἅλα νόστον ἔδωκε</line><line lnr="4.173">νηυσὶ θοῇσι γενέσθαι Ὀλύμπιος εὐρύοπα Ζεύς.</line><line lnr="4.174">καί κέ οἱ Ἄργεϊ νάσσα πόλιν καὶ δώματ᾽ ἔτευξα,</line><line lnr="4.175">ἐξ Ἰθάκης ἀγαγὼν σὺν κτήμασι καὶ τέκεϊ ᾧ</line><line lnr="4.176">καὶ πᾶσιν λαοῖσι, μίαν πόλιν ἐξαλαπάξας,</line><line lnr="4.177">αἳ περιναιετάουσιν, ἀνάσσονται δ᾽ ἐμοὶ αὐτῷ.</line><line lnr="4.178">καί κε θάμ᾽ ἐνθάδ᾽ ἐόντες ἐμισγόμεθ᾽: οὐδέ κεν ἡμέας</line><line lnr="4.179">ἄλλο διέκρινεν φιλέοντέ τε τερπομένω τε,</line><line lnr="4.180">πρίν γ᾽ ὅτε δὴ θανάτοιο μέλαν νέφος ἀμφεκάλυψεν.</line><line lnr="4.181">ἀλλὰ τὰ μέν που μέλλεν ἀγάσσεσθαι θεὸς αὐτός,</line><line lnr="4.182">ὃς κεῖνον δύστηνον ἀνόστιμον οἶον ἔθηκεν.</line><line lnr="4.183">ὣς φάτο, τοῖσι δὲ πᾶσιν ὑφ᾽ ἵμερον ὦρσε γόοιο.</line><line lnr="4.184">κλαῖε μὲν Ἀργείη Ἑλένη, Διὸς ἐκγεγαυῖα,</line><line lnr="4.185">κλαῖε δὲ Τηλέμαχός τε καὶ Ἀτρεΐδης Μενέλαος,</line><line lnr="4.186">οὐδ᾽ ἄρα Νέστορος υἱὸς ἀδακρύτω ἔχεν ὄσσε:</line><line lnr="4.187">μνήσατο γὰρ κατὰ θυμὸν ἀμύμονος Ἀντιλόχοιο,</line><line lnr="4.188">τόν ῥ᾽ Ἠοῦς ἔκτεινε φαεινῆς ἀγλαὸς υἱός:</line><line lnr="4.189">τοῦ ὅ γ᾽ ἐπιμνησθεὶς ἔπεα πτερόεντ᾽ ἀγόρευεν:</line><line lnr="4.190">Ἀτρεΐδη,  περὶ μέν σε βροτῶν πεπνυμένον εἶναι</line><line lnr="4.191">Νέστωρ φάσχ᾽ ὁ γέρων, ὅτ᾽ ἐπιμνησαίμεθα σεῖο</line><line lnr="4.192">οἷσιν ἐνὶ μεγάροισι, καὶ ἀλλήλους ἐρέοιμεν.</line><line lnr="4.193">καὶ νῦν, εἴ τί που ἔστι, πίθοιό μοι: οὐ γὰρ ἐγώ γε</line><line lnr="4.194">τέρπομ᾽ ὀδυρόμενος μεταδόρπιος, ἀλλὰ καὶ ἠὼς</line><line lnr="4.195">ἔσσεται ἠριγένεια: νεμεσσῶμαί γε μὲν οὐδὲν</line><line lnr="4.196">κλαίειν ὅς κε θάνῃσι βροτῶν καὶ πότμον ἐπίσπῃ.</line><line lnr="4.197">τοῦτό νυ καὶ γέρας οἶον ὀιζυροῖσι βροτοῖσιν,</line><line lnr="4.198">κείρασθαί τε κόμην βαλέειν τ᾽ ἀπὸ δάκρυ παρειῶν.</line><line lnr="4.199">καὶ γὰρ ἐμὸς τέθνηκεν ἀδελφεός, οὔ τι κάκιστος</line><line lnr="4.200">Ἀργείων: μέλλεις δὲ σὺ ἴδμεναι: οὐ γὰρ ἐγώ γε</line><line lnr="4.201">ἤντησ᾽ οὐδὲ ἴδον: περὶ δ᾽ ἄλλων φασὶ γενέσθαι</line><line lnr="4.202">Ἀντίλοχον, πέρι μὲν θείειν ταχὺν ἠδὲ μαχητήν.</line><line lnr="4.203">τὸν δ᾽ ἀπαμειβόμενος προσέφη ξανθὸς Μενέλαος:</line><line lnr="4.204">ὦ φίλ᾽, ἐπεὶ τόσα εἶπες, ὅσ᾽ ἂν πεπνυμένος ἀνὴρ</line><line lnr="4.205">εἴποι καὶ ῥέξειε,  καὶ ὃς προγενέστερος εἴη:</line><line lnr="4.206">τοίου γὰρ καὶ πατρός, ὃ καὶ πεπνυμένα βάζεις,</line><line lnr="4.207">ῥεῖα δ᾽ ἀρίγνωτος γόνος ἀνέρος ᾧ τε Κρονίων</line><line lnr="4.208">ὄλβον ἐπικλώσῃ γαμέοντί τε γεινομένῳ τε,</line><line lnr="4.209">ὡς νῦν Νέστορι δῶκε διαμπερὲς ἤματα πάντα</line><line lnr="4.210">αὐτὸν μὲν λιπαρῶς γηρασκέμεν ἐν μεγάροισιν,</line><line lnr="4.211">υἱέας αὖ πινυτούς τε καὶ ἔγχεσιν εἶναι ἀρίστους.</line><line lnr="4.212">ἡμεῖς δὲ κλαυθμὸν μὲν ἐάσομεν, ὃς πρὶν ἐτύχθη,</line><line lnr="4.213">δόρπου δ᾽ ἐξαῦτις μνησώμεθα, χερσὶ δ᾽ ἐφ᾽ ὕδωρ</line><line lnr="4.214">χευάντων. μῦθοι δὲ καὶ ἠῶθέν περ ἔσονται</line><line lnr="4.215">Τηλεμάχῳ καὶ ἐμοὶ διαειπέμεν ἀλλήλοισιν.</line><line lnr="4.216">ὣς ἔφατ᾽, Ἀσφαλίων δ᾽ ἄρ ὕδωρ ἐπὶ χεῖρας ἔχευεν,</line><line lnr="4.217">ὀτρηρὸς θεράπων Μενελάου κυδαλίμοιο.</line><line lnr="4.218">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="4.219">ἔνθ᾽ αὖτ᾽ ἄλλ᾽ ἐνόησ᾽ Ἑλένη Διὸς ἐκγεγαυῖα:</line><line lnr="4.220">αὐτίκ᾽ ἄρ᾽ εἰς οἶνον βάλε φάρμακον,  ἔνθεν ἔπινον,</line><line lnr="4.221">νηπενθές τ᾽ ἄχολόν τε, κακῶν ἐπίληθον ἁπάντων.</line><line lnr="4.222">ὃς τὸ καταβρόξειεν, ἐπὴν κρητῆρι μιγείη,</line><line lnr="4.223">οὔ κεν ἐφημέριός γε βάλοι κατὰ δάκρυ παρειῶν,</line><line lnr="4.224">οὐδ᾽ εἴ οἱ κατατεθναίη μήτηρ τε πατήρ τε,</line><line lnr="4.225">οὐδ᾽ εἴ οἱ προπάροιθεν ἀδελφεὸν ἢ φίλον υἱὸν</line><line lnr="4.226">χαλκῷ δηιόῳεν, ὁ δ᾽ ὀφθαλμοῖσιν ὁρῷτο.</line><line lnr="4.227">τοῖα Διὸς θυγάτηρ ἔχε φάρμακα μητιόεντα,</line><line lnr="4.228">ἐσθλά, τά οἱ Πολύδαμνα πόρεν, Θῶνος παράκοιτις</line><line lnr="4.229">Αἰγυπτίη, τῇ πλεῖστα φέρει ζείδωρος ἄρουρα</line><line lnr="4.230">φάρμακα,  πολλὰ μὲν ἐσθλὰ μεμιγμένα πολλὰ δὲ λυγρά:</line><line lnr="4.231">ἰητρὸς δὲ ἕκαστος ἐπιστάμενος περὶ πάντων</line><line lnr="4.232">ἀνθρώπων: ἦ γὰρ Παιήονός εἰσι γενέθλης.</line><line lnr="4.233">αὐτὰρ ἐπεί ῥ᾽ ἐνέηκε κέλευσέ τε οἰνοχοῆσαι,</line><line lnr="4.234">ἐξαῦτις μύθοισιν ἀμειβομένη προσέειπεν:</line><line lnr="4.235">Ἀτρεΐδη Μενέλαε διοτρεφὲς ἠδὲ καὶ οἵδε</line><line lnr="4.236">ἀνδρῶν ἐσθλῶν παῖδες: ἀτὰρ θεὸς ἄλλοτε ἄλλῳ</line><line lnr="4.237">Ζεὺς ἀγαθόν τε κακόν τε διδοῖ: δύναται γὰρ ἅπαντα:</line><line lnr="4.238">ἦ τοι νῦν δαίνυσθε καθήμενοι ἐν μεγάροισι</line><line lnr="4.239">καὶ μύθοις τέρπεσθε: ἐοικότα γὰρ καταλέξω.</line><line lnr="4.240">πάντα μὲν οὐκ ἂν ἐγὼ μυθήσομαι οὐδ᾽ ὀνομήνω,</line><line lnr="4.241">ὅσσοι Ὀδυσσῆος ταλασίφρονός εἰσιν ἄεθλοι:</line><line lnr="4.242">ἀλλ᾽ οἷον τόδ᾽ ἔρεξε καὶ ἔτλη καρτερὸς ἀνὴρ</line><line lnr="4.243">δήμῳ ἔνι Τρώων, ὅθι πάσχετε πήματ᾽ Ἀχαιοί.</line><line lnr="4.244">αὐτόν μιν πληγῇσιν ἀεικελίῃσι δαμάσσας,</line><line lnr="4.245">σπεῖρα κάκ᾽ ἀμφ᾽ ὤμοισι βαλών,  οἰκῆι ἐοικώς,</line><line lnr="4.246">ἀνδρῶν δυσμενέων κατέδυ πόλιν εὐρυάγυιαν:</line><line lnr="4.247">ἄλλῳ δ᾽ αὐτὸν φωτὶ κατακρύπτων ἤισκε,</line><line lnr="4.248">δέκτῃ, ὃς οὐδὲν τοῖος ἔην ἐπὶ νηυσὶν Ἀχαιῶν.</line><line lnr="4.249">τῷ ἴκελος κατέδυ Τρώων πόλιν, οἱ δ᾽ ἀβάκησαν</line><line lnr="4.250">πάντες: ἐγὼ δέ μιν οἴη ἀνέγνων τοῖον ἐόντα,</line><line lnr="4.251">καί μιν ἀνηρώτων: ὁ δὲ κερδοσύνῃ ἀλέεινεν.</line><line lnr="4.252">ἀλλ᾽ ὅτε δή μιν ἐγὼ λόεον καὶ χρῖον ἐλαίῳ,</line><line lnr="4.253">ἀμφὶ δὲ εἵματα ἕσσα καὶ ὤμοσα καρτερὸν ὅρκον</line><line lnr="4.254">μὴ μὲν πρὶν Ὀδυσῆα μετὰ Τρώεσσ᾽ ἀναφῆναι,</line><line lnr="4.255">πρίν γε τὸν ἐς νῆάς τε θοὰς κλισίας τ᾽ ἀφικέσθαι,</line><line lnr="4.256">καὶ τότε δή μοι πάντα νόον κατέλεξεν Ἀχαιῶν.</line><line lnr="4.257">πολλοὺς δὲ Τρώων κτείνας ταναήκεϊ χαλκῷ</line><line lnr="4.258">ἦλθε μετ᾽ Ἀργείους, κατὰ δὲ φρόνιν ἤγαγε πολλήν.</line><line lnr="4.259">ἔνθ᾽ ἄλλαι Τρῳαὶ λίγ᾽ ἐκώκυον: αὐτὰρ ἐμὸν κῆρ</line><line lnr="4.260">χαῖρ᾽,  ἐπεὶ ἤδη μοι κραδίη τέτραπτο νέεσθαι</line><line lnr="4.261">ἂψ οἶκόνδ᾽, ἄτην δὲ μετέστενον, ἣν Ἀφροδίτη</line><line lnr="4.262">δῶχ᾽, ὅτε μ᾽ ἤγαγε κεῖσε φίλης ἀπὸ πατρίδος αἴης,</line><line lnr="4.263">παῖδά τ᾽ ἐμὴν νοσφισσαμένην θάλαμόν τε πόσιν τε</line><line lnr="4.264">οὔ τευ δευόμενον, οὔτ᾽ ἂρ φρένας οὔτε τι εἶδος.</line><line lnr="4.265">τὴν δ᾽ ἀπαμειβόμενος προσέφη ξανθὸς Μενέλαος:</line><line lnr="4.266">ναὶ δὴ ταῦτά γε πάντα, γύναι, κατὰ μοῖραν ἔειπες.</line><line lnr="4.267">ἤδη μὲν πολέων ἐδάην βουλήν τε νόον τε</line><line lnr="4.268">ἀνδρῶν ἡρώων, πολλὴν δ᾽ ἐπελήλυθα γαῖαν:</line><line lnr="4.269">ἀλλ᾽ οὔ πω τοιοῦτον ἐγὼν ἴδον ὀφθαλμοῖσιν,</line><line lnr="4.270">οἷν Ὀδυσσῆος ταλασίφρονος ἔσκε φίλον κῆρ.</line><line lnr="4.271">οἷον καὶ τόδ᾽ ἔρεξε καὶ ἔτλη καρτερὸς ἀνὴρ</line><line lnr="4.272">ἵππῳ ἔνι ξεστῷ, ἵν᾽ ἐνήμεθα πάντες ἄριστοι</line><line lnr="4.273">Ἀργείων Τρώεσσι φόνον καὶ κῆρα φέροντες.</line><line lnr="4.274">ἦλθες ἔπειτα σὺ κεῖσε: κελευσέμεναι δέ σ᾽ ἔμελλε</line><line lnr="4.275">δαίμων,  ὃς Τρώεσσιν ἐβούλετο κῦδος ὀρέξαι:</line><line lnr="4.276">καί τοι Δηΐφοβος θεοείκελος ἕσπετ᾽ ἰούσῃ.</line><line lnr="4.277">τρὶς δὲ περίστειξας κοῖλον λόχον ἀμφαφόωσα,</line><line lnr="4.278">ἐκ δ᾽ ὀνομακλήδην Δαναῶν ὀνόμαζες ἀρίστους,</line><line lnr="4.279">πάντων Ἀργείων φωνὴν ἴσκουσ᾽ ἀλόχοισιν.</line><line lnr="4.280">αὐτὰρ ἐγὼ καὶ Τυδεΐδης καὶ δῖος Ὀδυσσεὺς</line><line lnr="4.281">ἥμενοι ἐν μέσσοισιν ἀκούσαμεν ὡς ἐβόησας.</line><line lnr="4.282">νῶι μὲν ἀμφοτέρω μενεήναμεν ὁρμηθέντε</line><line lnr="4.283">ἢ ἐξελθέμεναι, ἢ ἔνδοθεν αἶψ᾽ ὑπακοῦσαι:</line><line lnr="4.284">ἀλλ᾽ Ὀδυσεὺς κατέρυκε καὶ ἔσχεθεν ἱεμένω περ.</line><line lnr="4.285">ἔνθ᾽ ἄλλοι μὲν πάντες ἀκὴν ἔσαν υἷες Ἀχαιῶν,</line><line lnr="4.286">Ἄντικλος δὲ σέ γ᾽ οἶος ἀμείψασθαι ἐπέεσσιν</line><line lnr="4.287">ἤθελεν. ἀλλ᾽ Ὀδυσεὺς ἐπὶ μάστακα χερσὶ πίεζεν</line><line lnr="4.288">νωλεμέως κρατερῇσι, σάωσε δὲ πάντας Ἀχαιούς:</line><line lnr="4.289">τόφρα δ᾽ ἔχ᾽, ὄφρα σε νόσφιν ἀπήγαγε Παλλὰς Ἀθήνη.</line><line lnr="4.290">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="4.291">Ἀτρεΐδη Μενέλαε διοτρεφές, ὄρχαμε λαῶν,</line><line lnr="4.292">ἄλγιον: οὐ γάρ οἵ τι τάδ᾽ ἤρκεσε λυγρὸν ὄλεθρον,</line><line lnr="4.293">οὐδ᾽ εἴ οἱ κραδίη γε σιδηρέη ἔνδοθεν ἦεν.</line><line lnr="4.294">ἀλλ᾽ ἄγετ᾽ εἰς εὐνὴν τράπεθ᾽ ἡμέας, ὄφρα καὶ ἤδη</line><line lnr="4.295">ὕπνῳ ὕπο γλυκερῷ ταρπώμεθα κοιμηθέντες.</line><line lnr="4.296">ὣς ἔφατ᾽, Ἀργείη δ᾽ Ἑλένη δμῳῇσι κέλευσεν</line><line lnr="4.297">δέμνι᾽ ὑπ᾽ αἰθούσῃ θέμεναι καὶ ῥήγεα καλὰ</line><line lnr="4.298">πορφύρε᾽ ἐμβαλέειν στορέσαι τ᾽ ἐφύπερθε τάπητας,</line><line lnr="4.299">χλαίνας τ᾽ ἐνθέμεναι οὔλας καθύπερθεν ἕσασθαι.</line><line lnr="4.300">αἱ δ᾽ ἴσαν ἐκ μεγάροιο δάος μετὰ χερσὶν ἔχουσαι,</line><line lnr="4.301">δέμνια δὲ στόρεσαν: ἐκ δὲ ξείνους ἄγε κῆρυξ.</line><line lnr="4.302">οἱ μὲν ἄρ᾽ ἐν προδόμῳ δόμου αὐτόθι κοιμήσαντο,</line><line lnr="4.303">Τηλέμαχός θ᾽ ἥρως καὶ Νέστορος ἀγλαὸς υἱός:</line><line lnr="4.304">Ἀτρεΐδης δὲ καθεῦδε μυχῷ δόμου ὑψηλοῖο,</line><line lnr="4.305">πὰρ δ᾽ Ἑλένη τανύπεπλος ἐλέξατο,  δῖα γυναικῶν.</line><line lnr="4.306">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="4.307">ὤρνυτ᾽ ἄρ᾽ ἐξ εὐνῆφι βοὴν ἀγαθὸς Μενέλαος</line><line lnr="4.308">εἵματα ἑσσάμενος, περὶ δὲ ξίφος ὀξὺ θέτ᾽ ὤμῳ,</line><line lnr="4.309">ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,</line><line lnr="4.310">βῆ δ᾽ ἴμεν ἐκ θαλάμοιο θεῷ ἐναλίγκιος ἄντην,</line><line lnr="4.311">Τηλεμάχῳ δὲ παρῖζεν, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="4.312">τίπτε δέ σε χρειὼ δεῦρ᾽ ἤγαγε, Τηλέμαχ᾽ ἥρως,</line><line lnr="4.313">ἐς Λακεδαίμονα δῖαν, ἐπ᾽ εὐρέα νῶτα θαλάσσης;</line><line lnr="4.314">δήμιον ἦ ἴδιον; τόδε μοι νημερτὲς ἐνίσπες.</line><line lnr="4.315">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="4.316">Ἀτρεΐδη Μενέλαε διοτρεφές, ὄρχαμε λαῶν,</line><line lnr="4.317">ἤλυθον, εἴ τινά μοι κληηδόνα πατρὸς ἐνίσποις.</line><line lnr="4.318">ἐσθίεταί μοι οἶκος, ὄλωλε δὲ πίονα ἔργα,</line><line lnr="4.319">δυσμενέων δ᾽ ἀνδρῶν πλεῖος δόμος, οἵ τέ μοι αἰεὶ</line><line lnr="4.320">μῆλ᾽ ἁδινὰ σφάζουσι καὶ εἰλίποδας ἕλικας βοῦς,</line><line lnr="4.321">μητρὸς ἐμῆς μνηστῆρες ὑπέρβιον ὕβριν ἔχοντες.</line><line lnr="4.322">τοὔνεκα νῦν τὰ σὰ γούναθ᾽ ἱκάνομαι, αἴ κ᾽ ἐθέλῃσθα</line><line lnr="4.323">κείνου λυγρὸν ὄλεθρον ἐνισπεῖν, εἴ που ὄπωπας</line><line lnr="4.324">ὀφθαλμοῖσι τεοῖσιν ἢ ἄλλου μῦθον ἄκουσας</line><line lnr="4.325">πλαζομένου: περὶ γάρ μιν ὀιζυρὸν τέκε μήτηρ.</line><line lnr="4.326">μηδέ τί μ᾽ αἰδόμενος μειλίσσεο μηδ᾽ ἐλεαίρων,</line><line lnr="4.327">ἀλλ᾽ εὖ μοι κατάλεξον ὅπως ἤντησας ὀπωπῆς.</line><line lnr="4.328">λίσσομαι, εἴ ποτέ τοί τι πατὴρ ἐμός, ἐσθλὸς Ὀδυσσεὺς</line><line lnr="4.329">ἢ ἔπος ἠέ τι ἔργον ὑποστὰς ἐξετέλεσσε</line><line lnr="4.330">δήμῳ ἔνι Τρώων,  ὅθι πάσχετε πήματ᾽ Ἀχαιοί,</line><line lnr="4.331">τῶν νῦν μοι μνῆσαι, καί μοι νημερτὲς ἐνίσπες.</line><line lnr="4.332">τὸν δὲ μέγ᾽ ὀχθήσας προσέθη ξανθὸς Μενέλαος:</line><line lnr="4.333">ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</line><line lnr="4.334">ἤθελον εὐνηθῆναι ἀνάλκιδες αὐτοὶ ἐόντες.</line><line lnr="4.335">ὡς δ᾽ ὁπότ᾽ ἐν ξυλόχῳ ἔλαφος κρατεροῖο λέοντος</line><line lnr="4.336">νεβροὺς κοιμήσασα νεηγενέας γαλαθηνοὺς</line><line lnr="4.337">κνημοὺς ἐξερέῃσι καὶ ἄγκεα ποιήεντα</line><line lnr="4.338">βοσκομένη, ὁ δ᾽ ἔπειτα ἑὴν εἰσήλυθεν εὐνήν,</line><line lnr="4.339">ἀμφοτέροισι δὲ τοῖσιν ἀεικέα πότμον ἐφῆκεν,</line><line lnr="4.340">ὣς Ὀδυσεὺς κείνοισιν ἀεικέα πότμον ἐφήσει.</line><line lnr="4.341">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</line><line lnr="4.342">τοῖος ἐών, οἷός ποτ᾽ ἐυκτιμένῃ ἐνὶ Λέσβῳ</line><line lnr="4.343">ἐξ ἔριδος Φιλομηλεΐδῃ ἐπάλαισεν ἀναστάς,</line><line lnr="4.344">κὰδ δ᾽ ἔβαλε κρατερῶς, κεχάροντο δὲ πάντες Ἀχαιοί,</line><line lnr="4.345">τοῖος ἐὼν μνηστῆρσιν ὁμιλήσειεν Ὀδυσσεύς:</line><line lnr="4.346">πάντες κ᾽ ὠκύμοροί τε γενοίατο πικρόγαμοί τε.</line><line lnr="4.347">ταῦτα δ᾽ ἅ μ᾽ εἰρωτᾷς καὶ λίσσεαι, οὐκ ἂν ἐγώ γε</line><line lnr="4.348">ἄλλα παρὲξ εἴποιμι παρακλιδόν, οὐδ᾽ ἀπατήσω,</line><line lnr="4.349">ἀλλὰ τὰ μέν μοι ἔειπε γέρων ἅλιος νημερτής,</line><line lnr="4.350">τῶν οὐδέν τοι ἐγὼ κρύψω ἔπος οὐδ᾽ ἐπικεύσω.</line><line lnr="4.351">Αἰγύπτῳ μ᾽ ἔτι δεῦρο θεοὶ μεμαῶτα νέεσθαι</line><line lnr="4.352">ἔσχον, ἐπεὶ οὔ σφιν ἔρεξα τεληέσσας ἑκατόμβας.</line><line lnr="4.353">οἱ δ᾽ αἰεὶ βούλοντο θεοὶ μεμνῆσθαι ἐφετμέων.</line><line lnr="4.354">νῆσος ἔπειτά τις ἔστι πολυκλύστῳ ἐνὶ πόντῳ</line><line lnr="4.355">Αἰγύπτου προπάροιθε,  Φάρον δέ ἑ κικλήσκουσι,</line><line lnr="4.356">τόσσον ἄνευθ᾽ ὅσσον τε πανημερίη γλαφυρὴ νηῦς</line><line lnr="4.357">ἤνυσεν, ᾗ λιγὺς οὖρος ἐπιπνείῃσιν ὄπισθεν:</line><line lnr="4.358">ἐν δὲ λιμὴν ἐύορμος, ὅθεν τ᾽ ἀπὸ νῆας ἐίσας</line><line lnr="4.359">ἐς πόντον βάλλουσιν, ἀφυσσάμενοι μέλαν ὕδωρ.</line><line lnr="4.360">ἔνθα μ᾽ ἐείκοσιν ἤματ᾽ ἔχον θεοί,  οὐδέ ποτ᾽ οὖροι</line><line lnr="4.361">πνείοντες φαίνονθ᾽ ἁλιαέες, οἵ ῥά τε νηῶν</line><line lnr="4.362">πομπῆες γίγνονται ἐπ᾽ εὐρέα νῶτα θαλάσσης.</line><line lnr="4.363">καί νύ κεν ἤια πάντα κατέφθιτο καὶ μένε᾽ ἀνδρῶν,</line><line lnr="4.364">εἰ μή τίς με θεῶν ὀλοφύρατο καί μ᾽ ἐσάωσε,</line><line lnr="4.365">Πρωτέος ἰφθίμου θυγάτηρ ἁλίοιο γέροντος,</line><line lnr="4.366">Εἰδοθέη: τῇ γάρ ῥα μάλιστά γε θυμὸν ὄρινα.</line><line lnr="4.367">ἥ μ᾽ οἴῳ ἔρροντι συνήντετο νόσφιν ἑταίρων:</line><line lnr="4.368">αἰεὶ γὰρ περὶ νῆσον ἀλώμενοι ἰχθυάασκον</line><line lnr="4.369">γναμπτοῖς ἀγκίστροισιν, ἔτειρε δὲ γαστέρα λιμός.</line><line lnr="4.370">ἡ δέ μευ ἄγχι στᾶσα ἔπος φάτο φώνησέν τε:</line><line lnr="4.371">νήπιός εἰς, ὦ ξεῖνε, λίην τόσον ἠδὲ χαλίφρων,</line><line lnr="4.372">ἦε ἑκὼν μεθίεις καὶ τέρπεαι ἄλγεα πάσχων;</line><line lnr="4.373">ὡς δὴ δήθ᾽ ἐνὶ νήσῳ ἐρύκεαι, οὐδέ τι τέκμωρ</line><line lnr="4.374">εὑρέμεναι δύνασαι, μινύθει δέ τοι ἦτορ ἑταίρων.</line><line lnr="4.375">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="4.376">ἐκ μέν τοι ἐρέω,  ἥ τις σύ πέρ ἐσσι θεάων,</line><line lnr="4.377">ὡς ἐγὼ οὔ τι ἑκὼν κατερύκομαι, ἀλλά νυ μέλλω</line><line lnr="4.378">ἀθανάτους ἀλιτέσθαι, οἳ οὐρανὸν εὐρὺν ἔχουσιν.</line><line lnr="4.379">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</line><line lnr="4.380">ὅς τίς μ᾽ ἀθανάτων πεδάᾳ καὶ ἔδησε κελεύθου,</line><line lnr="4.381">νόστον θ᾽, ὡς ἐπὶ πόντον ἐλεύσομαι ἰχθυόεντα.</line><line lnr="4.382">ὣς ἐφάμην, ἡ δ᾽ αὐτίκ᾽ ἀμείβετο δῖα θεάων:</line><line lnr="4.383">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="4.384">πωλεῖταί τις δεῦρο γέρων ἅλιος νημερτὴς</line><line lnr="4.385">ἀθάνατος Πρωτεὺς Αἰγύπτιος,  ὅς τε θαλάσσης</line><line lnr="4.386">πάσης βένθεα οἶδε, Ποσειδάωνος ὑποδμώς:</line><line lnr="4.387">τὸν δέ τ᾽ ἐμόν φασιν πατέρ᾽ ἔμμεναι ἠδὲ τεκέσθαι.</line><line lnr="4.388">τόν γ᾽ εἴ πως σὺ δύναιο λοχησάμενος λελαβέσθαι,</line><line lnr="4.389">ὅς κέν τοι εἴπῃσιν ὁδὸν καὶ μέτρα κελεύθου</line><line lnr="4.390">νόστον θ᾽,  ὡς ἐπὶ πόντον ἐλεύσεαι ἰχθυόεντα.</line><line lnr="4.391">καὶ δέ κέ τοι εἴπῃσι, διοτρεφές, αἴ κ᾽ ἐθέλῃσθα,</line><line lnr="4.392">ὅττι τοι ἐν μεγάροισι κακόν τ᾽ ἀγαθόν τε τέτυκται</line><line lnr="4.393">οἰχομένοιο σέθεν δολιχὴν ὁδὸν ἀργαλέην τε.</line><line lnr="4.394">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="4.395">αὐτὴ νῦν φράζευ σὺ λόχον θείοιο γέροντος,</line><line lnr="4.396">μή πώς με προϊδὼν ἠὲ προδαεὶς ἀλέηται:</line><line lnr="4.397">ἀργαλέος γάρ τ᾽ ἐστὶ θεὸς βροτῷ ἀνδρὶ δαμῆναι.</line><line lnr="4.398">ὣς ἐφάμην, ἡ δ᾽ αὐτίκ᾽ ἀμείβετο δῖα θεάων:</line><line lnr="4.399">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="4.400">ἦμος δ᾽ ἠέλιος μέσον οὐρανὸν ἀμφιβεβήκῃ,</line><line lnr="4.401">τῆμος ἄρ᾽ ἐξ ἁλὸς εἶσι γέρων ἅλιος νημερτὴς</line><line lnr="4.402">πνοιῇ ὕπο Ζεφύροιο μελαίνῃ φρικὶ καλυφθείς,</line><line lnr="4.403">ἐκ δ᾽ ἐλθὼν κοιμᾶται ὑπὸ σπέσσι γλαφυροῖσιν:</line><line lnr="4.404">ἀμφὶ δέ μιν φῶκαι νέποδες καλῆς ἁλοσύδνης</line><line lnr="4.405">ἁθρόαι εὕδουσιν,  πολιῆς ἁλὸς ἐξαναδῦσαι,</line><line lnr="4.406">πικρὸν ἀποπνείουσαι ἁλὸς πολυβενθέος ὀδμήν.</line><line lnr="4.407">ἔνθα σ᾽ ἐγὼν ἀγαγοῦσα ἅμ᾽ ἠοῖ φαινομένηφιν</line><line lnr="4.408">εὐνάσω ἑξείης: σὺ δ᾽ ἐὺ κρίνασθαι ἑταίρους</line><line lnr="4.409">τρεῖς, οἵ τοι παρὰ νηυσὶν ἐυσσέλμοισιν ἄριστοι.</line><line lnr="4.410">πάντα δέ τοι ἐρέω ὀλοφώια τοῖο γέροντος.</line><line lnr="4.411">φώκας μέν τοι πρῶτον ἀριθμήσει καὶ ἔπεισιν:</line><line lnr="4.412">αὐτὰρ ἐπὴν πάσας πεμπάσσεται ἠδὲ ἴδηται,</line><line lnr="4.413">λέξεται ἐν μέσσῃσι νομεὺς ὣς πώεσι μήλων.</line><line lnr="4.414">τὸν μὲν ἐπὴν δὴ πρῶτα κατευνηθέντα ἴδησθε,</line><line lnr="4.415">καὶ τότ᾽ ἔπειθ᾽ ὑμῖν μελέτω κάρτος τε βίη τε,</line><line lnr="4.416">αὖθι δ᾽ ἔχειν μεμαῶτα καὶ ἐσσύμενόν περ ἀλύξαι.</line><line lnr="4.417">πάντα δὲ γιγνόμενος πειρήσεται, ὅσσ᾽ ἐπὶ γαῖαν</line><line lnr="4.418">ἑρπετὰ γίγνονται, καὶ ὕδωρ καὶ θεσπιδαὲς πῦρ:</line><line lnr="4.419">ὑμεῖς δ᾽ ἀστεμφέως ἐχέμεν μᾶλλόν τε πιέζειν.</line><line lnr="4.420">ἀλλ᾽ ὅτε κεν δή σ᾽ αὐτὸς ἀνείρηται ἐπέεσσι,</line><line lnr="4.421">τοῖος ἐὼν οἷόν κε κατευνηθέντα ἴδησθε,</line><line lnr="4.422">καὶ τότε δὴ σχέσθαι τε βίης λῦσαί τε γέροντα,</line><line lnr="4.423">ἥρως, εἴρεσθαι δέ, θεῶν ὅς τίς σε χαλέπτει,</line><line lnr="4.424">νόστον θ᾽, ὡς ἐπὶ πόντον ἐλεύσεαι ἰχθυόεντα.</line><line lnr="4.425">ὣς εἰποῦσ᾽ ὑπὸ πόντον ἐδύσετο κυμαίνοντα.</line><line lnr="4.426">αὐτὰρ ἐγὼν ἐπὶ νῆας, ὅθ᾽ ἕστασαν ἐν ψαμάθοισιν,</line><line lnr="4.427">ἤια: πολλὰ δέ μοι κραδίη πόρφυρε κιόντι.</line><line lnr="4.428">αὐτὰρ ἐπεί ῥ᾽ ἐπὶ νῆα κατήλυθον ἠδὲ θάλασσαν,</line><line lnr="4.429">δόρπον θ᾽ ὁπλισάμεσθ᾽, ἐπί τ᾽ ἤλυθεν ἀμβροσίη νύξ:</line><line lnr="4.430">δὴ τότε κοιμήθημεν ἐπὶ ῥηγμῖνι θαλάσσης.</line><line lnr="4.431">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="4.432">καὶ τότε δὴ παρὰ θῖνα θαλάσσης εὐρυπόροιο</line><line lnr="4.433">ἤια πολλὰ θεοὺς γουνούμενος: αὐτὰρ ἑταίρους</line><line lnr="4.434">τρεῖς ἄγον, οἷσι μάλιστα πεποίθεα πᾶσαν ἐπ᾽ ἰθύν.</line><line lnr="4.435">τόφρα δ᾽ ἄρ᾽ ἥ γ᾽ ὑποδῦσα θαλάσσης εὐρέα κόλπον</line><line lnr="4.436">τέσσαρα φωκάων ἐκ πόντου δέρματ᾽ ἔνεικε:</line><line lnr="4.437">πάντα δ᾽ ἔσαν νεόδαρτα: δόλον δ᾽ ἐπεμήδετο πατρί.</line><line lnr="4.438">εὐνὰς δ᾽ ἐν ψαμάθοισι διαγλάψασ᾽ ἁλίῃσιν</line><line lnr="4.439">ἧστο μένουσ᾽: ἡμεῖς δὲ μάλα σχεδὸν ἤλθομεν αὐτῆς:</line><line lnr="4.440">ἑξείης δ᾽ εὔνησε,  βάλεν δ᾽ ἐπὶ δέρμα ἑκάστῳ.</line><line lnr="4.441">ἔνθα κεν αἰνότατος λόχος ἔπλετο: τεῖρε γὰρ αἰνῶς</line><line lnr="4.442">φωκάων ἁλιοτρεφέων ὀλοώτατος ὀδμή:</line><line lnr="4.443">τίς γάρ κ᾽ εἰναλίῳ παρὰ κήτεϊ κοιμηθείη;</line><line lnr="4.444">ἀλλ᾽ αὐτὴ ἐσάωσε καὶ ἐφράσατο μέγ᾽ ὄνειαρ:</line><line lnr="4.445">ἀμβροσίην ὑπὸ ῥῖνα ἑκάστῳ θῆκε φέρουσα</line><line lnr="4.446">ἡδὺ μάλα πνείουσαν, ὄλεσσε δὲ κήτεος ὀδμήν.</line><line lnr="4.447">πᾶσαν δ᾽ ἠοίην μένομεν τετληότι θυμῷ:</line><line lnr="4.448">φῶκαι δ᾽ ἐξ ἁλὸς ἦλθον ἀολλέες. αἱ μὲν ἔπειτα</line><line lnr="4.449">ἑξῆς εὐνάζοντο παρὰ ῥηγμῖνι θαλάσσης:</line><line lnr="4.450">ἔνδιος δ᾽ ὁ γέρων ἦλθ᾽ ἐξ ἁλός,  εὗρε δὲ φώκας</line><line lnr="4.451">ζατρεφέας, πάσας δ᾽ ἄρ᾽ ἐπῴχετο, λέκτο δ᾽ ἀριθμόν:</line><line lnr="4.452">ἐν δ᾽ ἡμέας πρώτους λέγε κήτεσιν, οὐδέ τι θυμῷ</line><line lnr="4.453">ὠΐσθη δόλον εἶναι: ἔπειτα δὲ λέκτο καὶ αὐτός.</line><line lnr="4.454">ἡμεῖς δὲ ἰάχοντες ἐπεσσύμεθ᾽, ἀμφὶ δὲ χεῖρας</line><line lnr="4.455">βάλλομεν: οὐδ᾽ ὁ γέρων δολίης ἐπελήθετο τέχνης,</line><line lnr="4.456">ἀλλ᾽ ἦ τοι πρώτιστα λέων γένετ᾽ ἠυγένειος,</line><line lnr="4.457">αὐτὰρ ἔπειτα δράκων καὶ πάρδαλις ἠδὲ μέγας σῦς:</line><line lnr="4.458">γίγνετο δ᾽ ὑγρὸν ὕδωρ καὶ δένδρεον ὑψιπέτηλον:</line><line lnr="4.459">ἡμεῖς δ᾽ ἀστεμφέως ἔχομεν τετληότι θυμῷ.</line><line lnr="4.460">ἀλλ᾽ ὅτε δή ῥ᾽ ἀνίαζ᾽ ὁ γέρων ὀλοφώια εἰδώς,</line><line lnr="4.461">καὶ τότε δή μ᾽ ἐπέεσσιν ἀνειρόμενος προσέειπε:</line><line lnr="4.462">τίς νύ τοι, Ἀτρέος υἱέ, θεῶν συμφράσσατο βουλάς,</line><line lnr="4.463">ὄφρα μ᾽ ἕλοις ἀέκοντα λοχησάμενος; τέο σε χρή;</line><line lnr="4.464">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="4.465">οἶσθα, γέρον, τί με ταῦτα παρατροπέων ἐρεείνεις;</line><line lnr="4.466">ὡς δὴ δήθ᾽ ἐνὶ νήσῳ ἐρύκομαι, οὐδέ τι τέκμωρ</line><line lnr="4.467">εὑρέμεναι δύναμαι, μινύθει δέ μοι ἔνδοθεν ἦτορ.</line><line lnr="4.468">ἀλλὰ σύ πέρ μοι εἰπέ, θεοὶ δέ τε πάντα ἴσασιν,</line><line lnr="4.469">ὅς τίς μ᾽ ἀθανάτων πεδάᾳ καὶ ἔδησε κελεύθου,</line><line lnr="4.470">νόστον θ᾽,  ὡς ἐπὶ πόντον ἐλεύσομαι ἰχθυόεντα.</line><line lnr="4.471">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπεν:</line><line lnr="4.472">ἀλλὰ μάλ᾽ ὤφελλες Διί τ᾽ ἄλλοισίν τε θεοῖσι</line><line lnr="4.473">ῥέξας ἱερὰ κάλ᾽ ἀναβαινέμεν, ὄφρα τάχιστα</line><line lnr="4.474">σὴν ἐς πατρίδ᾽ ἵκοιο πλέων ἐπὶ οἴνοπα πόντον.</line><line lnr="4.475">οὐ γάρ τοι πρὶν μοῖρα φίλους τ᾽ ἰδέειν καὶ ἱκέσθαι</line><line lnr="4.476">οἶκον ἐυκτίμενον καὶ σὴν ἐς πατρίδα γαῖαν,</line><line lnr="4.477">πρίν γ᾽ ὅτ᾽ ἂν Αἰγύπτοιο, διιπετέος ποταμοῖο,</line><line lnr="4.478">αὖτις ὕδωρ ἔλθῃς ῥέξῃς θ᾽ ἱερὰς ἑκατόμβας</line><line lnr="4.479">ἀθανάτοισι θεοῖσι, τοὶ οὐρανὸν εὐρὺν ἔχουσι:</line><line lnr="4.480">καὶ τότε τοι δώσουσιν ὁδὸν θεοί,  ἣν σὺ μενοινᾷς.</line><line lnr="4.481">ὣς ἔφατ᾽, αὐτὰρ ἐμοί γε κατεκλάσθη φίλον ἦτορ,</line><line lnr="4.482">οὕνεκά μ᾽ αὖτις ἄνωγεν ἐπ᾽ ἠεροειδέα πόντον</line><line lnr="4.483">Αἴγυπτόνδ᾽ ἰέναι, δολιχὴν ὁδὸν ἀργαλέην τε.</line><line lnr="4.484">ἀλλὰ καὶ ὣς μύθοισιν ἀμειβόμενος προσέειπον:</line><line lnr="4.485">ταῦτα μὲν οὕτω δὴ τελέω, γέρον, ὡς σὺ κελεύεις.</line><line lnr="4.486">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="4.487">ἢ πάντες σὺν νηυσὶν ἀπήμονες ἦλθον Ἀχαιοί,</line><line lnr="4.488">οὓς Νέστωρ καὶ ἐγὼ λίπομεν Τροίηθεν ἰόντες,</line><line lnr="4.489">ἦέ τις ὤλετ᾽ ὀλέθρῳ ἀδευκέι ἧς ἐπὶ νηὸς</line><line lnr="4.490">ἠὲ φίλων ἐν χερσίν,  ἐπεὶ πόλεμον τολύπευσεν.</line><line lnr="4.491">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπεν:</line><line lnr="4.492">Ἀτρεΐδη, τί με ταῦτα διείρεαι; οὐδέ τί σε χρὴ</line><line lnr="4.493">ἴδμεναι, οὐδὲ δαῆναι ἐμὸν νόον: οὐδέ σέ φημι</line><line lnr="4.494">δὴν ἄκλαυτον ἔσεσθαι, ἐπὴν ἐὺ πάντα πύθηαι.</line><line lnr="4.495">πολλοὶ μὲν γὰρ τῶν γε δάμεν,  πολλοὶ δὲ λίποντο:</line><line lnr="4.496">ἀρχοὶ δ᾽ αὖ δύο μοῦνοι Ἀχαιῶν χαλκοχιτώνων</line><line lnr="4.497">ἐν νόστῳ ἀπόλοντο: μάχῃ δέ τε καὶ σὺ παρῆσθα.</line><line lnr="4.498">εἷς δ᾽ ἔτι που ζωὸς κατερύκεται εὐρέι πόντῳ.</line><line lnr="4.499">Αἴας μὲν μετὰ νηυσὶ δάμη δολιχηρέτμοισι.</line><line lnr="4.500">Γυρῇσίν μιν πρῶτα Ποσειδάων ἐπέλασσεν</line><line lnr="4.501">πέτρῃσιν μεγάλῃσι καὶ ἐξεσάωσε θαλάσσης:</line><line lnr="4.502">καί νύ κεν ἔκφυγε κῆρα καὶ ἐχθόμενός περ Ἀθήνῃ,</line><line lnr="4.503">εἰ μὴ ὑπερφίαλον ἔπος ἔκβαλε καὶ μέγ᾽ ἀάσθη:</line><line lnr="4.504">φῆ ῥ᾽ ἀέκητι θεῶν φυγέειν μέγα λαῖτμα θαλάσσης.</line><line lnr="4.505">τοῦ δὲ Ποσειδάων μεγάλ᾽ ἔκλυεν αὐδήσαντος:</line><line lnr="4.506">αὐτίκ᾽ ἔπειτα τρίαιναν ἑλὼν χερσὶ στιβαρῇσιν</line><line lnr="4.507">ἤλασε Γυραίην πέτρην, ἀπὸ δ᾽ ἔσχισεν αὐτήν:</line><line lnr="4.508">καὶ τὸ μὲν αὐτόθι μεῖνε, τὸ δὲ τρύφος ἔμπεσε πόντῳ,</line><line lnr="4.509">τῷ ῥ᾽ Αἴας τὸ πρῶτον ἐφεζόμενος μέγ᾽ ἀάσθη:</line><line lnr="4.510">τὸν δ᾽ ἐφόρει κατὰ πόντον ἀπείρονα κυμαίνοντα.</line><line lnr="4.511">ὣς ὁ μὲν ἔνθ᾽ ἀπόλωλεν, ἐπεὶ πίεν ἁλμυρὸν ὕδωρ.</line><line lnr="4.512">σὸς δέ που ἔκφυγε κῆρας ἀδελφεὸς ἠδ᾽ ὑπάλυξεν</line><line lnr="4.513">ἐν νηυσὶ γλαφυρῇσι: σάωσε δὲ πότνια Ἥρη.</line><line lnr="4.514">ἀλλ᾽ ὅτε δὴ τάχ᾽ ἔμελλε Μαλειάων ὄρος αἰπὺ</line><line lnr="4.515">ἵξεσθαι,  τότε δή μιν ἀναρπάξασα θύελλα</line><line lnr="4.516">πόντον ἐπ᾽ ἰχθυόεντα φέρεν βαρέα στενάχοντα,</line><line lnr="4.517">ἀγροῦ ἐπ᾽ ἐσχατιήν, ὅθι δώματα ναῖε Θυέστης</line><line lnr="4.518">τὸ πρίν, ἀτὰρ τότ᾽ ἔναιε Θυεστιάδης Αἴγισθος.</line><line lnr="4.519">ἀλλ᾽ ὅτε δὴ καὶ κεῖθεν ἐφαίνετο νόστος ἀπήμων,</line><line lnr="4.520">ἂψ δὲ θεοὶ οὖρον στρέψαν,  καὶ οἴκαδ᾽ ἵκοντο,</line><line lnr="4.521">ἦ τοι ὁ μὲν χαίρων ἐπεβήσετο πατρίδος αἴης</line><line lnr="4.522">καὶ κύνει ἁπτόμενος ἣν πατρίδα: πολλὰ δ᾽ ἀπ᾽ αὐτοῦ</line><line lnr="4.523">δάκρυα θερμὰ χέοντ᾽, ἐπεὶ ἀσπασίως ἴδε γαῖαν.</line><line lnr="4.524">τὸν δ᾽ ἄρ᾽ ἀπὸ σκοπιῆς εἶδε σκοπός, ὅν ῥα καθεῖσεν</line><line lnr="4.525">Αἴγισθος δολόμητις ἄγων,  ὑπὸ δ᾽ ἔσχετο μισθὸν</line><line lnr="4.526">χρυσοῦ δοιὰ τάλαντα: φύλασσε δ᾽ ὅ γ᾽ εἰς ἐνιαυτόν,</line><line lnr="4.527">μή ἑ λάθοι παριών, μνήσαιτο δὲ θούριδος ἀλκῆς.</line><line lnr="4.528">βῆ δ᾽ ἴμεν ἀγγελέων πρὸς δώματα ποιμένι λαῶν.</line><line lnr="4.529">αὐτίκα δ᾽ Αἴγισθος δολίην ἐφράσσατο τέχνην:</line><line lnr="4.530">κρινάμενος κατὰ δῆμον ἐείκοσι φῶτας ἀρίστους</line><line lnr="4.531">εἷσε λόχον, ἑτέρωθι δ᾽ ἀνώγει δαῖτα πένεσθαι.</line><line lnr="4.532">αὐτὰρ ὁ βῆ καλέων Ἀγαμέμνονα, ποιμένα λαῶν</line><line lnr="4.533">ἵπποισιν καὶ ὄχεσφιν, ἀεικέα μερμηρίζων.</line><line lnr="4.534">τὸν δ᾽ οὐκ εἰδότ᾽ ὄλεθρον ἀνήγαγε καὶ κατέπεφνεν</line><line lnr="4.535">δειπνίσσας,  ὥς τίς τε κατέκτανε βοῦν ἐπὶ φάτνῃ.</line><line lnr="4.536">οὐδέ τις Ἀτρεΐδεω ἑτάρων λίπεθ᾽ οἵ οἱ ἕποντο,</line><line lnr="4.537">οὐδέ τις Αἰγίσθου, ἀλλ᾽ ἔκταθεν ἐν μεγάροισιν.</line><line lnr="4.538">ὣς ἔφατ᾽, αὐτὰρ ἐμοί γε κατεκλάσθη φίλον ἦτορ,</line><line lnr="4.539">κλαῖον δ᾽ ἐν ψαμάθοισι καθήμενος, οὐδέ νύ μοι κῆρ</line><line lnr="4.540">ἤθελ᾽ ἔτι ζώειν καὶ ὁρᾶν φάος ἠελίοιο.</line><line lnr="4.541">αὐτὰρ ἐπεὶ κλαίων τε κυλινδόμενός τε κορέσθην,</line><line lnr="4.542">δὴ τότε με προσέειπε γέρων ἅλιος νημερτής:</line><line lnr="4.543">μηκέτι, Ἀτρέος υἱέ, πολὺν χρόνον ἀσκελὲς οὕτω</line><line lnr="4.544">κλαῖ᾽, ἐπεὶ οὐκ ἄνυσίν τινα δήομεν: ἀλλὰ τάχιστα</line><line lnr="4.545">πείρα ὅπως κεν δὴ σὴν πατρίδα γαῖαν ἵκηαι.</line><line lnr="4.546">ἢ γάρ μιν ζωόν γε κιχήσεαι, ἤ κεν Ὀρέστης</line><line lnr="4.547">κτεῖνεν ὑποφθάμενος, σὺ δέ κεν τάφου ἀντιβολήσαις.</line><line lnr="4.548">ὣς ἔφατ᾽, αὐτὰρ ἐμοὶ κραδίη καὶ θυμὸς ἀγήνωρ</line><line lnr="4.549">αὖτις ἐνὶ στήθεσσι καὶ ἀχνυμένῳ περ ἰάνθη,</line><line lnr="4.550">καί μιν φωνήσας ἔπεα πτερόεντα προσηύδων:</line><line lnr="4.551">τούτους μὲν δὴ οἶδα: σὺ δὲ τρίτον ἄνδρ᾽ ὀνόμαζε,</line><line lnr="4.552">ὅς τις ἔτι ζωὸς κατερύκεται εὐρέι πόντῳ</line><line lnr="4.553">ἠὲ θανών: ἐθέλω δὲ καὶ ἀχνύμενός περ ἀκοῦσαι.</line><line lnr="4.554">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπεν:</line><line lnr="4.555">υἱὸς Λαέρτεω,  Ἰθάκῃ ἔνι οἰκία ναίων:</line><line lnr="4.556">τὸν δ᾽ ἴδον ἐν νήσῳ θαλερὸν κατὰ δάκρυ χέοντα,</line><line lnr="4.557">νύμφης ἐν μεγάροισι Καλυψοῦς, ἥ μιν ἀνάγκῃ</line><line lnr="4.558">ἴσχει: ὁ δ᾽ οὐ δύναται ἣν πατρίδα γαῖαν ἱκέσθαι:</line><line lnr="4.559">οὐ γάρ οἱ πάρα νῆες ἐπήρετμοι καὶ ἑταῖροι,</line><line lnr="4.560">οἵ κέν μιν πέμποιεν ἐπ᾽ εὐρέα νῶτα θαλάσσης.</line><line lnr="4.561">σοι δ᾽ οὐ θέσφατόν ἐστι, διοτρεφὲς ὦ Μενέλαε,</line><line lnr="4.562">Ἄργει ἐν ἱπποβότῳ θανέειν καὶ πότμον ἐπισπεῖν,</line><line lnr="4.563">ἀλλά σ᾽ ἐς Ἠλύσιον πεδίον καὶ πείρατα γαίης</line><line lnr="4.564">ἀθάνατοι πέμψουσιν, ὅθι ξανθὸς Ῥαδάμανθυς,</line><line lnr="4.565">τῇ περ ῥηίστη βιοτὴ πέλει ἀνθρώποισιν:</line><line lnr="4.566">οὐ νιφετός, οὔτ᾽ ἂρ χειμὼν πολὺς οὔτε ποτ᾽ ὄμβρος,</line><line lnr="4.567">ἀλλ᾽ αἰεὶ Ζεφύροιο λιγὺ πνείοντος ἀήτας</line><line lnr="4.568">Ὠκεανὸς ἀνίησιν ἀναψύχειν ἀνθρώπους:</line><line lnr="4.569">οὕνεκ᾽ ἔχεις Ἑλένην καί σφιν γαμβρὸς Διός ἐσσι.</line><line lnr="4.570">ὣς εἰπὼν ὑπὸ πόντον ἐδύσετο κυμαίνοντα.</line><line lnr="4.571">αὐτὰρ ἐγὼν ἐπὶ νῆας ἅμ᾽ ἀντιθέοις ἑτάροισιν</line><line lnr="4.572">ἤια, πολλὰ δέ μοι κραδίη πόρφυρε κιόντι.</line><line lnr="4.573">αὐτὰρ ἐπεί ῥ᾽ ἐπὶ νῆα κατήλθομεν ἠδὲ θάλασσαν,</line><line lnr="4.574">δόρπον θ᾽ ὁπλισάμεσθ᾽, ἐπί τ᾽ ἤλυθεν ἀμβροσίη νύξ,</line><line lnr="4.575">δὴ τότε κοιμήθημεν ἐπὶ ῥηγμῖνι θαλάσσης.</line><line lnr="4.576">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="4.577">νῆας μὲν πάμπρωτον ἐρύσσαμεν εἰς ἅλα δῖαν,</line><line lnr="4.578">ἐν δ᾽ ἱστοὺς τιθέμεσθα καὶ ἱστία νηυσὶν ἐίσῃς,</line><line lnr="4.579">ἂν δὲ καὶ αὐτοὶ βάντες ἐπὶ κληῖσι καθῖζον:</line><line lnr="4.580">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="4.581">ἂψ δ᾽ εἰς Αἰγύπτοιο διιπετέος ποταμοῖο</line><line lnr="4.582">στῆσα νέας, καὶ ἔρεξα τεληέσσας ἑκατόμβας.</line><line lnr="4.583">αὐτὰρ ἐπεὶ κατέπαυσα θεῶν χόλον αἰὲν ἐόντων,</line><line lnr="4.584">χεῦ᾽ Ἀγαμέμνονι τύμβον, ἵν᾽ ἄσβεστον κλέος εἴη.</line><line lnr="4.585">ταῦτα τελευτήσας νεόμην,  ἔδοσαν δέ μοι οὖρον</line><line lnr="4.586">ἀθάνατοι, τοί μ᾽ ὦκα φίλην ἐς πατρίδ᾽ ἔπεμψαν.</line><line lnr="4.587">ἀλλ᾽ ἄγε νῦν ἐπίμεινον ἐνὶ μεγάροισιν ἐμοῖσιν,</line><line lnr="4.588">ὄφρα κεν ἑνδεκάτη τε δυωδεκάτη τε γένηται:</line><line lnr="4.589">καὶ τότε σ᾽ εὖ πέμψω, δώσω δέ τοι ἀγλαὰ δῶρα,</line><line lnr="4.590">τρεῖς ἵππους καὶ δίφρον ἐύξοον: αὐτὰρ ἔπειτα</line><line lnr="4.591">δώσω καλὸν ἄλεισον, ἵνα σπένδῃσθα θεοῖσιν</line><line lnr="4.592">ἀθανάτοις ἐμέθεν μεμνημένος ἤματα πάντα.</line><line lnr="4.593">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="4.594">Ἀτρεΐδη, μὴ δή με πολὺν χρόνον ἐνθάδ᾽ ἔρυκε.</line><line lnr="4.595">καὶ γάρ κ᾽ εἰς ἐνιαυτὸν ἐγὼ παρὰ σοί γ᾽ ἀνεχοίμην</line><line lnr="4.596">ἥμενος, οὐδέ κέ μ᾽ οἴκου ἕλοι πόθος οὐδὲ τοκήων:</line><line lnr="4.597">αἰνῶς γὰρ μύθοισιν ἔπεσσί τε σοῖσιν ἀκούων</line><line lnr="4.598">τέρπομαι. ἀλλ᾽ ἤδη μοι ἀνιάζουσιν ἑταῖροι</line><line lnr="4.599">ἐν Πύλῳ ἠγαθέῃ: σὺ δέ με χρόνον ἐνθάδ᾽ ἐρύκεις.</line><line lnr="4.600">δῶρον δ᾽ ὅττι κέ μοι δοίης,  κειμήλιον ἔστω:</line><line lnr="4.601">ἵππους δ᾽ εἰς Ἰθάκην οὐκ ἄξομαι, ἀλλὰ σοὶ αὐτῷ</line><line lnr="4.602">ἐνθάδε λείψω ἄγαλμα: σὺ γὰρ πεδίοιο ἀνάσσεις</line><line lnr="4.603">εὐρέος, ᾧ ἔνι μὲν λωτὸς πολύς, ἐν δὲ κύπειρον</line><line lnr="4.604">πυροί τε ζειαί τε ἰδ᾽ εὐρυφυὲς κρῖ λευκόν.</line><line lnr="4.605">ἐν δ᾽ Ἰθάκῃ οὔτ᾽ ἂρ δρόμοι εὐρέες οὔτε τι λειμών:</line><line lnr="4.606">αἰγίβοτος, καὶ μᾶλλον ἐπήρατος ἱπποβότοιο.</line><line lnr="4.607">οὐ γάρ τις νήσων ἱππήλατος οὐδ᾽ ἐυλείμων,</line><line lnr="4.608">αἵ θ᾽ ἁλὶ κεκλίαται: Ἰθάκη δέ τε καὶ περὶ πασέων.</line><line lnr="4.609">ὣς φάτο, μείδησεν δὲ βοὴν ἀγαθὸς Μενέλαος,</line><line lnr="4.610">χειρί τέ μιν κατέρεξεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="4.611">αἵματός εἰς ἀγαθοῖο, φίλον τέκος, οἷ᾽ ἀγορεύεις:</line><line lnr="4.612">τοιγὰρ ἐγώ τοι ταῦτα μεταστήσω: δύναμαι γάρ.</line><line lnr="4.613">δώρων δ᾽ ὅσσ᾽ ἐν ἐμῷ οἴκῳ κειμήλια κεῖται,</line><line lnr="4.614">δώσω ὃ κάλλιστον καὶ τιμηέστατόν ἐστιν:</line><line lnr="4.615">δώσω τοι κρητῆρα τετυγμένον: ἀργύρεος δὲ</line><line lnr="4.616">ἔστιν ἅπας, χρυσῷ δ᾽ χείλεα κεκράανται,</line><line lnr="4.617">ἔργον δ᾽ Ἡφαίστοιο. πόρεν δέ ἑ Φαίδιμος ἥρως,</line><line lnr="4.618">Σιδονίων βασιλεύς, ὅθ᾽ ἑὸς δόμος ἀμφεκάλυψε</line><line lnr="4.619">κεῖσέ με νοστήσαντα: τεῒν δ᾽ ἐθέλω τόδ᾽ ὀπάσσαι.</line><line lnr="4.620">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="4.621">δαιτυμόνες δ᾽ ἐς δώματ᾽ ἴσαν θείου βασιλῆος.</line><line lnr="4.622">οἱ δ᾽ ἦγον μὲν μῆλα, φέρον δ᾽ ἐυήνορα οἶνον:</line><line lnr="4.623">σῖτον δέ σφ᾽ ἄλοχοι καλλικρήδεμνοι ἔπεμπον.</line><line lnr="4.624">ὣς οἱ μὲν περὶ δεῖπνον ἐνὶ μεγάροισι πένοντο.</line></lvl><lvl d="meanwhile in Ithaca: the suitors' plot" c="000000" f="000000" sz="223"><line lnr="4.625">μνηστῆρες δὲ πάροιθεν Ὀδυσσῆος μεγάροιο</line><line lnr="4.626">δίσκοισιν τέρποντο καὶ αἰγανέῃσιν ἱέντες</line><line lnr="4.627">ἐν τυκτῷ δαπέδῳ, ὅθι περ πάρος, ὕβριν ἔχοντες.</line><line lnr="4.628">Ἀντίνοος δὲ καθῆστο καὶ Εὐρύμαχος θεοειδής,</line><line lnr="4.629">ἀρχοὶ μνηστήρων, ἀρετῇ δ᾽ ἔσαν ἔξοχ᾽ ἄριστοι.</line><line lnr="4.630">τοῖς δ᾽ υἱὸς Φρονίοιο Νοήμων ἐγγύθεν ἐλθὼν</line><line lnr="4.631">Ἀντίνοον μύθοισιν ἀνειρόμενος προσέειπεν:</line><line lnr="4.632">Ἀντίνο᾽, ἦ ῥά τι ἴδμεν ἐνὶ φρεσίν, ἦε καὶ οὐκί,</line><line lnr="4.633">ὁππότε Τηλέμαχος νεῖτ᾽ ἐκ Πύλου ἠμαθόεντος;</line><line lnr="4.634">νῆά μοι οἴχετ᾽ ἄγων: ἐμὲ δὲ χρεὼ γίγνεται αὐτῆς</line><line lnr="4.635">Ἤλιδ᾽ ἐς εὐρύχορον διαβήμεναι,  ἔνθα μοι ἵπποι</line><line lnr="4.636">δώδεκα θήλειαι, ὑπὸ δ᾽ ἡμίονοι ταλαεργοὶ</line><line lnr="4.637">ἀδμῆτες: τῶν κέν τιν᾽ ἐλασσάμενος δαμασαίμην.</line><line lnr="4.638">ὣς ἔφαθ᾽, οἱ δ᾽ ἀνὰ θυμὸν ἐθάμβεον: οὐ γὰρ ἔφαντο</line><line lnr="4.639">ἐς Πύλον οἴχεσθαι Νηλήιον, ἀλλά που αὐτοῦ</line><line lnr="4.640">ἀγρῶν ἢ μήλοισι παρέμμεναι ἠὲ συβώτη.</line><line lnr="4.641">τὸν δ᾽ αὖτ᾽ Ἀντίνοος προσέφη Εὐπείθεος υἱός:</line><line lnr="4.642">νημερτές μοι ἔνισπε, πότ᾽ ᾤχετο καὶ τίνες αὐτῷ</line><line lnr="4.643">κοῦροι ἕποντ᾽; Ἰθάκης ἐξαίρετοι, ἦ ἑοὶ αὐτοῦ</line><line lnr="4.644">θῆτές τε δμῶές τε; δύναιτό κε καὶ τὸ τελέσσαι.</line><line lnr="4.645">καί μοι τοῦτ᾽ ἀγόρευσον ἐτήτυμον,  ὄφρ᾽ ἐὺ εἰδῶ,</line><line lnr="4.646">ἤ σε βίῃ ἀέκοντος ἀπηύρα νῆα μέλαιναν,</line><line lnr="4.647">ἦε ἑκών οἱ δῶκας, ἐπεὶ προσπτύξατο μύθῳ.</line><line lnr="4.648">τὸν δ᾽ υἱὸς Φρονίοιο Νοήμων ἀντίον ηὔδα:</line><line lnr="4.649">αὐτὸς ἑκών οἱ δῶκα: τί κεν ῥέξειε καὶ ἄλλος,</line><line lnr="4.650">ὁππότ᾽ ἀνὴρ τοιοῦτος ἔχων μελεδήματα θυμῷ</line><line lnr="4.651">αἰτίζῃ; χαλεπόν κεν ἀνήνασθαι δόσιν εἴη.</line><line lnr="4.652">κοῦροι δ᾽, οἳ κατὰ δῆμον ἀριστεύουσι μεθ᾽ ἡμέας,</line><line lnr="4.653">οἵ οἱ ἕποντ᾽: ἐν δ᾽ ἀρχὸν ἐγὼ βαίνοντ᾽ ἐνόησα</line><line lnr="4.654">Μέντορα, ἠὲ θεόν, τῷ δ᾽ αὐτῷ πάντα ἐῴκει.</line><line lnr="4.655">ἀλλὰ τὸ θαυμάζω: ἴδον ἐνθάδε Μέντορα δῖον</line><line lnr="4.656">χθιζὸν ὑπηοῖον, τότε δ᾽ ἔμβη νηὶ Πύλονδε.</line><line lnr="4.657">ὣς ἄρα φωνήσας ἀπέβη πρὸς δώματα πατρός,</line><line lnr="4.658">τοῖσιν δ᾽ ἀμφοτέροισιν ἀγάσσατο θυμὸς ἀγήνωρ.</line><line lnr="4.659">μνηστῆρας δ᾽ ἄμυδις κάθισαν καὶ παῦσαν ἀέθλων.</line><line lnr="4.660">τοῖσιν δ᾽ Ἀντίνοος μετέφη Εὐπείθεος υἱός,</line><line lnr="4.661">ἀχνύμενος: μένεος δὲ μέγα φρένες ἀμφιμέλαιναι</line><line lnr="4.662">πίμπλαντ᾽, ὄσσε δέ οἱ πυρὶ λαμπετόωντι ἐίκτην:</line><line lnr="4.663">ὢ πόποι, ἦ μέγα ἔργον ὑπερφιάλως ἐτελέσθη</line><line lnr="4.664">Τηλεμάχῳ ὁδὸς ἥδε: φάμεν δέ οἱ οὐ τελέεσθαι.</line><line lnr="4.665">ἐκ τοσσῶνδ᾽ ἀέκητι νέος πάϊς οἴχεται αὔτως</line><line lnr="4.666">νῆα ἐρυσσάμενος, κρίνας τ᾽ ἀνὰ δῆμον ἀρίστους.</line><line lnr="4.667">ἄρξει καὶ προτέρω κακὸν ἔμμεναι: ἀλλά οἱ αὐτῷ</line><line lnr="4.668">Ζεὺς ὀλέσειε βίην, πρὶν ἥβης μέτρον ἱκέσθαι.</line><line lnr="4.669">ἀλλ᾽ ἄγε μοι δότε νῆα θοὴν καὶ εἴκοσ᾽ ἑταίρους,</line><line lnr="4.670">ὄφρα μιν αὐτὸν ἰόντα λοχήσομαι ἠδὲ φυλάξω</line><line lnr="4.671">ἐν πορθμῷ Ἰθάκης τε Σάμοιό τε παιπαλοέσσης,</line><line lnr="4.672">ὡς ἂν ἐπισμυγερῶς ναυτίλλεται εἵνεκα πατρός.</line><line lnr="4.673">ὣς ἔφαθ᾽, οἱ δ᾽ ἄρα πάντες ἐπῄνεον ἠδ᾽ ἐκέλευον.</line><line lnr="4.674">αὐτίκ᾽ ἔπειτ᾽ ἀνστάντες ἔβαν δόμον εἰς Ὀδυσῆος.</line><line lnr="4.675">οὐδ᾽ ἄρα Πηνελόπεια πολὺν χρόνον ἦεν ἄπυστος</line><line lnr="4.676">μύθων, οὓς μνηστῆρες ἐνὶ φρεσὶ βυσσοδόμευον:</line><line lnr="4.677">κῆρυξ γάρ οἱ ἔειπε Μέδων, ὃς ἐπεύθετο βουλὰς</line><line lnr="4.678">αὐλῆς ἐκτὸς ἐών: οἱ δ᾽ ἔνδοθι μῆτιν ὕφαινον.</line><line lnr="4.679">βῆ δ᾽ ἴμεν ἀγγελέων διὰ δώματα Πηνελοπείῃ:</line><line lnr="4.680">τὸν δὲ κατ᾽ οὐδοῦ βάντα προσηύδα Πηνελόπεια:</line><line lnr="4.681">κῆρυξ, τίπτε δέ σε πρόεσαν μνηστῆρες ἀγαυοί;</line><line lnr="4.682">ἦ εἰπέμεναι δμῳῇσιν Ὀδυσσῆος θείοιο</line><line lnr="4.683">ἔργων παύσασθαι, σφίσι δ᾽ αὐτοῖς δαῖτα πένεσθαι;</line><line lnr="4.684">μὴ μνηστεύσαντες μηδ᾽ ἄλλοθ᾽ ὁμιλήσαντες</line><line lnr="4.685">ὕστατα καὶ πύματα νῦν ἐνθάδε δειπνήσειαν:</line><line lnr="4.686">οἳ θάμ᾽ ἀγειρόμενοι βίοτον κατακείρετε πολλόν,</line><line lnr="4.687">κτῆσιν Τηλεμάχοιο δαΐφρονος: οὐδέ τι πατρῶν</line><line lnr="4.688">ὑμετέρων τὸ πρόσθεν ἀκούετε, παῖδες ἐόντες,</line><line lnr="4.689">οἷος Ὀδυσσεὺς ἔσκε μεθ᾽ ὑμετέροισι τοκεῦσιν,</line><line lnr="4.690">οὔτε τινὰ ῥέξας ἐξαίσιον οὔτε τι εἰπὼν</line><line lnr="4.691">ἐν δήμῳ, ἥ τ᾽ ἐστὶ δίκη θείων βασιλήων:</line><line lnr="4.692">ἄλλον κ᾽ ἐχθαίρῃσι βροτῶν, ἄλλον κε φιλοίη.</line><line lnr="4.693">κεῖνος δ᾽ οὔ ποτε πάμπαν ἀτάσθαλον ἄνδρα ἐώργει.</line><line lnr="4.694">ἀλλ᾽ ὁ μὲν ὑμέτερος θυμὸς καὶ ἀεικέα ἔργα</line><line lnr="4.695">φαίνεται,  οὐδέ τίς ἐστι χάρις μετόπισθ᾽ ἐυεργέων.</line><line lnr="4.696">τὴν δ᾽ αὖτε προσέειπε Μέδων πεπνυμένα εἰδώς:</line><line lnr="4.697">αἲ γὰρ δή, βασίλεια, τόδε πλεῖστον κακὸν εἴη.</line><line lnr="4.698">ἀλλὰ πολὺ μεῖζόν τε καὶ ἀργαλεώτερον ἄλλο</line><line lnr="4.699">μνηστῆρες φράζονται, ὃ μὴ τελέσειε Κρονίων:</line><line lnr="4.700">Τηλέμαχον μεμάασι κατακτάμεν ὀξέι χαλκῷ</line><line lnr="4.701">οἴκαδε νισόμενον: ὁ δ᾽ ἔβη μετὰ πατρὸς ἀκουὴν</line><line lnr="4.702">ἐς Πύλον ἠγαθέην ἠδ᾽ ἐς Λακεδαίμονα δῖαν.</line><line lnr="4.703">ὣς φάτο, τῆς δ᾽ αὐτοῦ λύτο γούνατα καὶ φίλον ἦτορ,</line><line lnr="4.704">δὴν δέ μιν ἀμφασίη ἐπέων λάβε: τὼ δέ οἱ ὄσσε</line><line lnr="4.705">δακρυόφι πλῆσθεν,  θαλερὴ δέ οἱ ἔσχετο φωνή.</line><line lnr="4.706">ὀψὲ δὲ δή μιν ἔπεσσιν ἀμειβομένη προσέειπε:</line><line lnr="4.707">κῆρυξ, τίπτε δέ μοι πάϊς οἴχεται; οὐδέ τί μιν χρεὼ</line><line lnr="4.708">νηῶν ὠκυπόρων ἐπιβαινέμεν, αἵ θ᾽ ἁλὸς ἵπποι</line><line lnr="4.709">ἀνδράσι γίγνονται, περόωσι δὲ πουλὺν ἐφ᾽ ὑγρήν.</line><line lnr="4.710">ἦ ἵνα μηδ᾽ ὄνομ᾽ αὐτοῦ ἐν ἀνθρώποισι λίπηται;</line><line lnr="4.711">τὴν δ᾽ ἠμείβετ᾽ ἔπειτα Μέδων πεπνυμένα εἰδώς:</line><line lnr="4.712">οὐκ οἶδ᾽ ἤ τίς μιν θεὸς ὤρορεν, ἦε καὶ αὐτοῦ</line><line lnr="4.713">θυμὸς ἐφωρμήθη ἴμεν ἐς Πύλον, ὄφρα πύθηται</line><line lnr="4.714">πατρὸς ἑοῦ ἢ νόστον ἢ ὅν τινα πότμον ἐπέσπεν.</line><line lnr="4.715">ὣς ἄρα φωνήσας ἀπέβη κατὰ δῶμ᾽ Ὀδυσῆος.</line><line lnr="4.716">τὴν δ᾽ ἄχος ἀμφεχύθη θυμοφθόρον, οὐδ᾽ ἄρ᾽ ἔτ᾽ ἔτλη</line><line lnr="4.717">δίφρῳ ἐφέζεσθαι πολλῶν κατὰ οἶκον ἐόντων,</line><line lnr="4.718">ἀλλ᾽ ἄρ᾽ ἐπ᾽ οὐδοῦ ἷζε πολυκμήτου θαλάμοιο</line><line lnr="4.719">οἴκτρ᾽ ὀλοφυρομένη: περὶ δὲ δμῳαὶ μινύριζον</line><line lnr="4.720">πᾶσαι,  ὅσαι κατὰ δώματ᾽ ἔσαν νέαι ἠδὲ παλαιαί.</line><line lnr="4.721">τῇς δ᾽ ἁδινὸν γοόωσα μετηύδα Πηνελόπεια:</line><line lnr="4.722">κλῦτε, φίλαι: πέρι γάρ μοι Ὀλύμπιος ἄλγε᾽ ἔδωκεν</line><line lnr="4.723">ἐκ πασέων, ὅσσαι μοι ὁμοῦ τράφεν ἠδ᾽ ἐγένοντο:</line><line lnr="4.724">ἣ πρὶν μὲν πόσιν ἐσθλὸν ἀπώλεσα θυμολέοντα,</line><line lnr="4.725">παντοίῃς ἀρετῇσι κεκασμένον ἐν Δαναοῖσιν,</line><line lnr="4.726">ἐσθλόν, τοῦ κλέος εὐρὺ καθ᾽ Ἑλλάδα καὶ μέσον Ἄργος.</line><line lnr="4.727">νῦν αὖ παῖδ᾽ ἀγαπητὸν ἀνηρείψαντο θύελλαι</line><line lnr="4.728">ἀκλέα ἐκ μεγάρων, οὐδ᾽ ὁρμηθέντος ἄκουσα.</line><line lnr="4.729">σχέτλιαι, οὐδ᾽ ὑμεῖς περ ἐνὶ φρεσὶ θέσθε ἑκάστη</line><line lnr="4.730">ἐκ λεχέων μ᾽ ἀνεγεῖραι,  ἐπιστάμεναι σάφα θυμῷ,</line><line lnr="4.731">ὁππότ᾽ ἐκεῖνος ἔβη κοίλην ἐπὶ νῆα μέλαιναν.</line><line lnr="4.732">εἰ γὰρ ἐγὼ πυθόμην ταύτην ὁδὸν ὁρμαίνοντα,</line><line lnr="4.733">τῷ κε μάλ᾽ ἤ κεν ἔμεινε καὶ ἐσσύμενός περ ὁδοῖο,</line><line lnr="4.734">ἤ κέ με τεθνηκυῖαν ἐνὶ μεγάροισιν ἔλειπεν.</line><line lnr="4.735">ἀλλά τις ὀτρηρῶς Δολίον καλέσειε γέροντα,</line><line lnr="4.736">δμῶ᾽ ἐμόν, ὅν μοι δῶκε πατὴρ ἔτι δεῦρο κιούσῃ,</line><line lnr="4.737">καί μοι κῆπον ἔχει πολυδένδρεον, ὄφρα τάχιστα</line><line lnr="4.738">Λαέρτῃ τάδε πάντα παρεζόμενος καταλέξῃ,</line><line lnr="4.739">εἰ δή πού τινα κεῖνος ἐνὶ φρεσὶ μῆτιν ὑφήνας</line><line lnr="4.740">ἐξελθὼν λαοῖσιν ὀδύρεται,  οἳ μεμάασιν</line><line lnr="4.741">ὃν καὶ Ὀδυσσῆος φθῖσαι γόνον ἀντιθέοιο.</line><line lnr="4.742">τὴν δ᾽ αὖτε προσέειπε φίλη τροφὸς Εὐρύκλεια:</line><line lnr="4.743">νύμφα φίλη, σὺ μὲν ἄρ με κατάκτανε νηλέι χαλκῷ</line><line lnr="4.744">ἢ ἔα ἐν μεγάρῳ: μῦθον δέ τοι οὐκ ἐπικεύσω.</line><line lnr="4.745">ᾔδε᾽ ἐγὼ τάδε πάντα,  πόρον δέ οἱ ὅσσ᾽ ἐκέλευε,</line><line lnr="4.746">σῖτον καὶ μέθυ ἡδύ: ἐμεῦ δ᾽ ἕλετο μέγαν ὅρκον</line><line lnr="4.747">μὴ πρὶν σοὶ ἐρέειν, πρὶν δωδεκάτην γε γενέσθαι</line><line lnr="4.748">ἢ σ᾽ αὐτὴν ποθέσαι καὶ ἀφορμηθέντος ἀκοῦσαι,</line><line lnr="4.749">ὡς ἂν μὴ κλαίουσα κατὰ χρόα καλὸν ἰάπτῃς.</line><line lnr="4.750">ἀλλ᾽ ὑδρηναμένη,  καθαρὰ χροῒ εἵμαθ᾽ ἑλοῦσα,</line><line lnr="4.751">εἰς ὑπερῷ᾽ ἀναβᾶσα σὺν ἀμφιπόλοισι γυναιξὶν</line><line lnr="4.752">εὔχε᾽ Ἀθηναίῃ κούρῃ Διὸς αἰγιόχοιο:</line><line lnr="4.753">ἡ γάρ κέν μιν ἔπειτα καὶ ἐκ θανάτοιο σαώσαι.</line><line lnr="4.754">μηδὲ γέροντα κάκου κεκακωμένον: οὐ γὰρ ὀίω</line><line lnr="4.755">πάγχυ θεοῖς μακάρεσσι γονὴν Ἀρκεισιάδαο</line><line lnr="4.756">ἔχθεσθ᾽, ἀλλ᾽ ἔτι πού τις ἐπέσσεται ὅς κεν ἔχῃσι</line><line lnr="4.757">δώματά θ᾽ ὑψερεφέα καὶ ἀπόπροθι πίονας ἀγρούς.</line><line lnr="4.758">ὣς φάτο, τῆς δ᾽ εὔνησε γόον, σχέθε δ᾽ ὄσσε γόοιο.</line><line lnr="4.759">ἡ δ᾽ ὑδρηναμένη, καθαρὰ χροῒ εἵμαθ᾽ ἑλοῦσα</line><line lnr="4.760">εἰς ὑπερῷ᾽ ἀνέβαινε σὺν ἀμφιπόλοισι γυναιξίν,</line><line lnr="4.761">ἐν δ᾽ ἔθετ᾽ οὐλοχύτας κανέῳ, ἠρᾶτο δ᾽ Ἀθήνῃ:</line><line lnr="4.762">κλῦθί μευ, αἰγιόχοιο Διὸς τέκος, Ἀτρυτώνη,</line><line lnr="4.763">εἴ ποτέ τοι πολύμητις ἐνὶ μεγάροισιν Ὀδυσσεὺς</line><line lnr="4.764">ἢ βοὸς ἢ ὄϊος κατὰ πίονα μηρί᾽ ἔκηε,</line><line lnr="4.765">τῶν νῦν μοι μνῆσαι,  καί μοι φίλον υἷα σάωσον,</line><line lnr="4.766">μνηστῆρας δ᾽ ἀπάλαλκε κακῶς ὑπερηνορέοντας.</line><line lnr="4.767">ὣς εἰποῦσ᾽ ὀλόλυξε, θεὰ δέ οἱ ἔκλυεν ἀρῆς.</line><line lnr="4.768">μνηστῆρες δ᾽ ὁμάδησαν ἀνὰ μέγαρα σκιόεντα:</line><line lnr="4.769">ὧδε δέ τις εἴπεσκε νέων ὑπερηνορεόντων:</line><line lnr="4.770">ἦ μάλα δὴ γάμον ἄμμι πολυμνήστη βασίλεια</line><line lnr="4.771">ἀρτύει, οὐδέ τι οἶδεν ὅ οἱ φόνος υἷι τέτυκται.</line><line lnr="4.772">ὣς ἄρα τις εἴπεσκε, τὰ δ᾽ οὐκ ἴσαν ὡς ἐτέτυκτο.</line><line lnr="4.773">τοῖσιν δ᾽ Ἀντίνοος ἀγορήσατο καὶ μετέειπε:</line><line lnr="4.774">δαιμόνιοι, μύθους μὲν ὑπερφιάλους ἀλέασθε</line><line lnr="4.775">πάντας ὁμῶς,  μή πού τις ἀπαγγείλῃσι καὶ εἴσω.</line><line lnr="4.776">ἀλλ᾽ ἄγε σιγῇ τοῖον ἀναστάντες τελέωμεν</line><line lnr="4.777">μῦθον, ὃ δὴ καὶ πᾶσιν ἐνὶ φρεσὶν ἤραρεν ἡμῖν.</line><line lnr="4.778">ὣς εἰπὼν ἐκρίνατ᾽ ἐείκοσι φῶτας ἀρίστους,</line><line lnr="4.779">βὰν δ᾽ ἰέναι ἐπὶ νῆα θοὴν καὶ θῖνα θαλάσσης.</line><line lnr="4.780">νῆα μὲν οὖν πάμπρωτον ἁλὸς βένθοσδε ἔρυσσαν,</line><line lnr="4.781">ἐν δ᾽ ἱστόν τ᾽ ἐτίθεντο καὶ ἱστία νηὶ μελαίνῃ,</line><line lnr="4.782">ἠρτύναντο δ᾽ ἐρετμὰ τροποῖς ἐν δερματίνοισιν,</line><line lnr="4.783">πάντα κατὰ μοῖραν, ἀνά θ᾽ ἱστία λευκὰ πέτασσαν:</line><line lnr="4.784">τεύχεα δέ σφ᾽ ἤνεικαν ὑπέρθυμοι θεράποντες.</line><line lnr="4.785">ὑψοῦ δ᾽ ἐν νοτίῳ τήν γ᾽ ὥρμισαν,  ἐκ δ᾽ ἔβαν αὐτοί:</line><line lnr="4.786">ἔνθα δὲ δόρπον ἕλοντο, μένον δ᾽ ἐπὶ ἕσπερον ἐλθεῖν.</line><line lnr="4.787">ἡ δ᾽ ὑπερωίῳ αὖθι περίφρων Πηνελόπεια</line><line lnr="4.788">κεῖτ᾽ ἄρ᾽ ἄσιτος, ἄπαστος ἐδητύος ἠδὲ ποτῆτος,</line><line lnr="4.789">ὁρμαίνουσ᾽ ἤ οἱ θάνατον φύγοι υἱὸς ἀμύμων,</line><line lnr="4.790">ἦ ὅ γ᾽ ὑπὸ μνηστῆρσιν ὑπερφιάλοισι δαμείη.</line><line lnr="4.791">ὅσσα δὲ μερμήριξε λέων ἀνδρῶν ἐν ὁμίλῳ</line><line lnr="4.792">δείσας, ὁππότε μιν δόλιον περὶ κύκλον ἄγωσι,</line><line lnr="4.793">τόσσα μιν ὁρμαίνουσαν ἐπήλυθε νήδυμος ὕπνος:</line><line lnr="4.794">εὗδε δ᾽ ἀνακλινθεῖσα, λύθεν δέ οἱ ἅψεα πάντα.</line><line lnr="4.795">ἔνθ᾽ αὖτ᾽ ἄλλ᾽ ἐνόησε θεά,  γλαυκῶπις Ἀθήνη:</line><line lnr="4.796">εἴδωλον ποίησε, δέμας δ᾽ ἤικτο γυναικί,</line><line lnr="4.797">Ἰφθίμῃ, κούρῃ μεγαλήτορος Ἰκαρίοιο,</line><line lnr="4.798">τὴν Εὔμηλος ὄπυιε Φερῇς ἔνι οἰκία ναίων.</line><line lnr="4.799">πέμπε δέ μιν πρὸς δώματ᾽ Ὀδυσσῆος θείοιο,</line><line lnr="4.800">ἧος Πηνελόπειαν ὀδυρομένην γοόωσαν</line><line lnr="4.801">παύσειε κλαυθμοῖο γόοιό τε δακρυόεντος.</line><line lnr="4.802">ἐς θάλαμον δ᾽ εἰσῆλθε παρὰ κληῖδος ἱμάντα,</line><line lnr="4.803">στῆ δ᾽ ἄρ ὑπὲρ κεφαλῆς, καί μιν πρὸς μῦθον ἔειπεν:</line><line lnr="4.804">εὕδεις, Πηνελόπεια, φίλον τετιημένη ἦτορ;</line><line lnr="4.805">οὐ μέν σ᾽ οὐδὲ ἐῶσι θεοὶ ῥεῖα ζώοντες</line><line lnr="4.806">κλαίειν οὐδ᾽ ἀκάχησθαι, ἐπεί ῥ᾽ ἔτι νόστιμός ἐστι</line><line lnr="4.807">σὸς παῖς: οὐ μὲν γάρ τι θεοῖς ἀλιτήμενός ἐστι.</line><line lnr="4.808">τὴν δ᾽ ἠμείβετ᾽ ἔπειτα περίφρων Πηνελόπεια,</line><line lnr="4.809">ἡδὺ μάλα κνώσσουσ᾽ ἐν ὀνειρείῃσι πύλῃσιν:</line><line lnr="4.810">τίπτε,  κασιγνήτη, δεῦρ᾽ ἤλυθες; οὔ τι πάρος γε</line><line lnr="4.811">πωλέ᾽, ἐπεὶ μάλα πολλὸν ἀπόπροθι δώματα ναίεις:</line><line lnr="4.812">καί με κέλεαι παύσασθαι ὀιζύος ἠδ᾽ ὀδυνάων</line><line lnr="4.813">πολλέων, αἵ μ᾽ ἐρέθουσι κατὰ φρένα καὶ κατὰ θυμόν,</line><line lnr="4.814">ἣ πρὶν μὲν πόσιν ἐσθλὸν ἀπώλεσα θυμολέοντα,</line><line lnr="4.815">παντοίῃς ἀρετῇσι κεκασμένον ἐν Δαναοῖσιν,</line><line lnr="4.816">ἐσθλόν, τοῦ κλέος εὐρὺ καθ᾽ Ἑλλάδα καὶ μέσον Ἄργος:</line><line lnr="4.817">νῦν αὖ παῖς ἀγαπητὸς ἔβη κοίλης ἐπὶ νηός,</line><line lnr="4.818">νήπιος, οὔτε πόνων ἐὺ εἰδὼς οὔτ᾽ ἀγοράων.</line><line lnr="4.819">τοῦ δὴ ἐγὼ καὶ μᾶλλον ὀδύρομαι ἤ περ ἐκείνου:</line><line lnr="4.820">τοῦ δ᾽ ἀμφιτρομέω καὶ δείδια, μή τι πάθῃσιν,</line><line lnr="4.821">ἢ ὅ γε τῶν ἐνὶ δήμῳ, ἵν᾽ οἴχεται, ἢ ἐνὶ πόντῳ:</line><line lnr="4.822">δυσμενέες γὰρ πολλοὶ ἐπ᾽ αὐτῷ μηχανόωνται,</line><line lnr="4.823">ἱέμενοι κτεῖναι πρὶν πατρίδα γαῖαν ἱκέσθαι.</line><line lnr="4.824">τὴν δ᾽ ἀπαμειβόμενον προσέφη εἴδωλον ἀμαυρόν:</line><line lnr="4.825">θάρσει,  μηδέ τι πάγχυ μετὰ φρεσὶ δείδιθι λίην:</line><line lnr="4.826">τοίη γάρ οἱ πομπὸς ἅμ᾽ ἔρχεται, ἥν τε καὶ ἄλλοι</line><line lnr="4.827">ἀνέρες ἠρήσαντο παρεστάμεναι, δύναται γάρ,</line><line lnr="4.828">Παλλὰς Ἀθηναίη: σὲ δ᾽ ὀδυρομένην ἐλεαίρει:</line><line lnr="4.829">ἣ νῦν με προέηκε τεῒν τάδε μυθήσασθαι.</line><line lnr="4.830">τὴν δ᾽ αὖτε προσέειπε περίφρων Πηνελόπεια:</line><line lnr="4.831">εἰ μὲν δὴ θεός ἐσσι θεοῖό τε ἔκλυες αὐδῆς,</line><line lnr="4.832">εἰ δ᾽ ἄγε μοι καὶ κεῖνον ὀιζυρὸν κατάλεξον,</line><line lnr="4.833">ἤ που ἔτι ζώει καὶ ὁρᾷ φάος ἠελίοιο,</line><line lnr="4.834">ἦ ἤδη τέθνηκε καὶ εἰν Ἀίδαο δόμοισι.</line><line lnr="4.835">τὴν δ᾽ ἀπαμειβόμενον προσέφη εἴδωλον ἀμαυρόν:</line><line lnr="4.836">οὐ μέν τοι κεῖνόν γε διηνεκέως ἀγορεύσω,</line><line lnr="4.837">ζώει ὅ γ᾽ ἦ τέθνηκε: κακὸν δ᾽ ἀνεμώλια βάζειν.</line><line lnr="4.838">ὣς εἰπὸν σταθμοῖο παρὰ κληῖδα λιάσθη</line><line lnr="4.839">ἐς πνοιὰς ἀνέμων. ἡ δ᾽ ἐξ ὕπνου ἀνόρουσε</line><line lnr="4.840">κούρη Ἰκαρίοιο: φίλον δέ οἱ ἦτορ ἰάνθη,</line><line lnr="4.841">ὥς οἱ ἐναργὲς ὄνειρον ἐπέσσυτο νυκτὸς ἀμολγῷ.</line><line lnr="4.842">μνηστῆρες δ᾽ ἀναβάντες ἐπέπλεον ὑγρὰ κέλευθα</line><line lnr="4.843">Τηλεμάχῳ φόνον αἰπὺν ἐνὶ φρεσὶν ὁρμαίνοντες.</line><line lnr="4.844">ἔστι δέ τις νῆσος μέσσῃ ἁλὶ πετρήεσσα,</line><line lnr="4.845">μεσσηγὺς Ἰθάκης τε Σάμοιό τε παιπαλοέσσης,</line><line lnr="4.846">Ἀστερίς, οὐ μεγάλη: λιμένες δ᾽ ἔνι ναύλοχοι αὐτῇ</line><line lnr="4.847">ἀμφίδυμοι: τῇ τόν γε μένον λοχόωντες Ἀχαιοί.</line></lvl></lvl></lvl><lvl d="from Kalypso to Phaeacia" c="ff8e8e" f="000000" sz="1757"><lvl d="Kalypso's cave" c="ff8e8e" f="000000" rem="'come out of hiding'" sz="227"><line lnr="5.1">Ἠὼς δ᾽ ἐκ λεχέων παρ᾽ ἀγαυοῦ Τιθωνοῖο</line><line lnr="5.2">ὤρνυθ᾽, ἵν᾽ ἀθανάτοισι φόως φέροι ἠδὲ βροτοῖσιν:</line><line lnr="5.3">οἱ δὲ θεοὶ θῶκόνδε καθίζανον, ἐν δ᾽ ἄρα τοῖσι</line><line lnr="5.4">Ζεὺς ὑψιβρεμέτης, οὗ τε κράτος ἐστὶ μέγιστον.</line><line lnr="5.5">τοῖσι δ᾽ Ἀθηναίη λέγε κήδεα πόλλ᾽ Ὀδυσῆος</line><line lnr="5.6">μνησαμένη: μέλε γάρ οἱ ἐὼν ἐν δώμασι νύμφης:</line><line lnr="5.7">Ζεῦ πάτερ ἠδ᾽ ἄλλοι μάκαρες θεοὶ αἰὲν ἐόντες,</line><line lnr="5.8">μή τις ἔτι πρόφρων ἀγανὸς καὶ ἤπιος ἔστω</line><line lnr="5.9">σκηπτοῦχος βασιλεύς, μηδὲ φρεσὶν αἴσιμα εἰδώς,</line><line lnr="5.10">ἀλλ᾽ αἰεὶ χαλεπός τ᾽ εἴη καὶ αἴσυλα ῥέζοι:</line><line lnr="5.11">ὡς οὔ τις μέμνηται Ὀδυσσῆος θείοιο</line><line lnr="5.12">λαῶν οἷσιν ἄνασσε, πατὴρ δ᾽ ὣς ἤπιος ἦεν.</line><line lnr="5.13">ἀλλ᾽ ὁ μὲν ἐν νήσῳ κεῖται κρατέρ᾽ ἄλγεα πάσχων</line><line lnr="5.14">νύμφης ἐν μεγάροισι Καλυψοῦς, ἥ μιν ἀνάγκῃ</line><line lnr="5.15">ἴσχει: ὁ δ᾽ οὐ δύναται ἣν πατρίδα γαῖαν ἱκέσθαι:</line><line lnr="5.16">οὐ γάρ οἱ πάρα νῆες ἐπήρετμοι καὶ ἑταῖροι,</line><line lnr="5.17">οἵ κέν μιν πέμποιεν ἐπ᾽ εὐρέα νῶτα θαλάσσης.</line><line lnr="5.18">νῦν αὖ παῖδ᾽ ἀγαπητὸν ἀποκτεῖναι μεμάασιν</line><line lnr="5.19">οἴκαδε νισόμενον: ὁ δ᾽ ἔβη μετὰ πατρὸς ἀκουὴν</line><line lnr="5.20">ἐς Πύλον ἠγαθέην ἠδ᾽ ἐς Λακεδαίμονα δῖαν.</line><line lnr="5.21">τὴν δ᾽ ἀπαμειβόμενος προσέφη νεφεληγερέτα Ζεύς:</line><line lnr="5.22">τέκνον ἐμόν, ποῖόν σε ἔπος φύγεν ἕρκος ὀδόντων.</line><line lnr="5.23">οὐ γὰρ δὴ τοῦτον μὲν ἐβούλευσας νόον αὐτή,</line><line lnr="5.24">ὡς ἦ τοι κείνους Ὀδυσεὺς ἀποτίσεται ἐλθών;</line><line lnr="5.25">Τηλέμαχον δὲ σὺ πέμψον ἐπισταμένως,  δύνασαι γάρ,</line><line lnr="5.26">ὥς κε μάλ᾽ ἀσκηθὴς ἣν πατρίδα γαῖαν ἵκηται,</line><line lnr="5.27">μνηστῆρες δ᾽ ἐν νηὶ: παλιμπετὲς ἀπονέωνται.</line><line lnr="5.28">ἦ ῥα καὶ Ἑρμείαν, υἱὸν φίλον, ἀντίον ηὔδα:</line><line lnr="5.29">Ἑρμεία, σὺ γὰρ αὖτε τά τ᾽ ἄλλα περ ἄγγελός ἐσσι,</line><line lnr="5.30">νύμφῃ ἐυπλοκάμῳ εἰπεῖν νημερτέα βουλήν,</line><line lnr="5.31">νόστον Ὀδυσσῆος ταλασίφρονος, ὥς κε νέηται</line><line lnr="5.32">οὔτε θεῶν πομπῇ οὔτε θνητῶν ἀνθρώπων:</line><line lnr="5.33">ἀλλ᾽ ὅ γ᾽ ἐπὶ σχεδίης πολυδέσμου πήματα πάσχων</line><line lnr="5.34">ἤματί κ᾽ εἰκοστῷ Σχερίην ἐρίβωλον ἵκοιτο,</line><line lnr="5.35">Φαιήκων ἐς γαῖαν,  οἳ ἀγχίθεοι γεγάασιν,</line><line lnr="5.36">οἵ κέν μιν περὶ κῆρι θεὸν ὣς τιμήσουσιν,</line><line lnr="5.37">πέμψουσιν δ᾽ ἐν νηὶ φίλην ἐς πατρίδα γαῖαν,</line><line lnr="5.38">χαλκόν τε χρυσόν τε ἅλις ἐσθῆτά τε δόντες,</line><line lnr="5.39">πόλλ᾽, ὅσ᾽ ἂν οὐδέ ποτε Τροίης ἐξήρατ᾽ Ὀδυσσεύς,</line><line lnr="5.40">εἴ περ ἀπήμων ἦλθε,  λαχὼν ἀπὸ ληίδος αἶσαν.</line><line lnr="5.41">ὣς γάρ οἱ μοῖρ᾽ ἐστὶ φίλους τ᾽ ἰδέειν καὶ ἱκέσθαι</line><line lnr="5.42">οἶκον ἐς ὑψόροφον καὶ ἑὴν ἐς πατρίδα γαῖαν.</line><line lnr="5.43">ὣς ἔφατ᾽, οὐδ᾽ ἀπίθησε διάκτορος ἀργεϊφόντης.</line><line lnr="5.44">αὐτίκ᾽ ἔπειθ᾽ ὑπὸ ποσσὶν ἐδήσατο καλὰ πέδιλα,</line><line lnr="5.45">ἀμβρόσια χρύσεια,  τά μιν φέρον ἠμὲν ἐφ᾽ ὑγρὴν</line><line lnr="5.46">ἠδ᾽ ἐπ᾽ ἀπείρονα γαῖαν ἅμα πνοιῇς ἀνέμοιο.</line><line lnr="5.47">εἵλετο δὲ ῥάβδον, τῇ τ᾽ ἀνδρῶν ὄμματα θέλγει,</line><line lnr="5.48">ὧν ἐθέλει, τοὺς δ᾽ αὖτε καὶ ὑπνώοντας ἐγείρει.</line><line lnr="5.49">τὴν μετὰ χερσὶν ἔχων πέτετο κρατὺς ἀργεϊφόντης.</line><line lnr="5.50">Πιερίην δ᾽ ἐπιβὰς ἐξ αἰθέρος ἔμπεσε πόντῳ:</line><line lnr="5.51">σεύατ᾽ ἔπειτ᾽ ἐπὶ κῦμα λάρῳ ὄρνιθι ἐοικώς,</line><line lnr="5.52">ὅς τε κατὰ δεινοὺς κόλπους ἁλὸς ἀτρυγέτοιο</line><line lnr="5.53">ἰχθῦς ἀγρώσσων πυκινὰ πτερὰ δεύεται ἅλμῃ:</line><line lnr="5.54">τῷ ἴκελος πολέεσσιν ὀχήσατο κύμασιν Ἑρμῆς.</line><line lnr="5.55">ἀλλ᾽ ὅτε δὴ τὴν νῆσον ἀφίκετο τηλόθ᾽ ἐοῦσαν,</line><line lnr="5.56">ἔνθ᾽ ἐκ πόντου βὰς ἰοειδέος ἤπειρόνδε</line><line lnr="5.57">ἤιεν, ὄφρα μέγα σπέος ἵκετο, τῷ ἔνι νύμφη</line><line lnr="5.58">ναῖεν ἐυπλόκαμος: τὴν δ᾽ ἔνδοθι τέτμεν ἐοῦσαν.</line><line lnr="5.59">πῦρ μὲν ἐπ᾽ ἐσχαρόφιν μέγα καίετο, τηλόσε δ᾽ ὀδμὴ</line><line lnr="5.60">κέδρου τ᾽ εὐκεάτοιο θύου τ᾽ ἀνὰ νῆσον ὀδώδει</line><line lnr="5.61">δαιομένων: ἡ δ᾽ ἔνδον ἀοιδιάουσ᾽ ὀπὶ καλῇ</line><line lnr="5.62">ἱστὸν ἐποιχομένη χρυσείῃ κερκίδ᾽ ὕφαινεν.</line><line lnr="5.63">ὕλη δὲ σπέος ἀμφὶ πεφύκει τηλεθόωσα,</line><line lnr="5.64">κλήθρη τ᾽ αἴγειρός τε καὶ εὐώδης κυπάρισσος.</line><line lnr="5.65">ἔνθα δέ τ᾽ ὄρνιθες τανυσίπτεροι εὐνάζοντο,</line><line lnr="5.66">σκῶπές τ᾽ ἴρηκές τε τανύγλωσσοί τε κορῶναι</line><line lnr="5.67">εἰνάλιαι, τῇσίν τε θαλάσσια ἔργα μέμηλεν.</line><line lnr="5.68">ἡ δ᾽ αὐτοῦ τετάνυστο περὶ σπείους γλαφυροῖο</line><line lnr="5.69">ἡμερὶς ἡβώωσα, τεθήλει δὲ σταφυλῇσι.</line><line lnr="5.70">κρῆναι δ᾽ ἑξείης πίσυρες ῥέον ὕδατι λευκῷ,</line><line lnr="5.71">πλησίαι ἀλλήλων τετραμμέναι ἄλλυδις ἄλλη.</line><line lnr="5.72">ἀμφὶ δὲ λειμῶνες μαλακοὶ ἴου ἠδὲ σελίνου</line><line lnr="5.73">θήλεον. ἔνθα κ᾽ ἔπειτα καὶ ἀθάνατός περ ἐπελθὼν</line><line lnr="5.74">θηήσαιτο ἰδὼν καὶ τερφθείη φρεσὶν ᾗσιν.</line><line lnr="5.75">ἔνθα στὰς θηεῖτο διάκτορος ἀργεϊφόντης.</line><line lnr="5.76">αὐτὰρ ἐπεὶ δὴ πάντα ἑῷ θηήσατο θυμῷ,</line><line lnr="5.77">αὐτίκ᾽ ἄρ᾽ εἰς εὐρὺ σπέος ἤλυθεν. οὐδέ μιν ἄντην</line><line lnr="5.78">ἠγνοίησεν ἰδοῦσα Καλυψώ, δῖα θεάων:</line><line lnr="5.79">οὐ γάρ τ᾽ ἀγνῶτες θεοὶ ἀλλήλοισι πέλονται</line><line lnr="5.80">ἀθάνατοι,  οὐδ᾽ εἴ τις ἀπόπροθι δώματα ναίει.</line><line lnr="5.81">οὐδ᾽ ἄρ᾽ Ὀδυσσῆα μεγαλήτορα ἔνδον ἔτετμεν,</line><line lnr="5.82">ἀλλ᾽ ὅ γ᾽ ἐπ᾽ ἀκτῆς κλαῖε καθήμενος, ἔνθα πάρος περ,</line><line lnr="5.83">δάκρυσι καὶ στοναχῇσι καὶ ἄλγεσι θυμὸν ἐρέχθων.</line><line lnr="5.84">πόντον ἐπ᾽ ἀτρύγετον δερκέσκετο δάκρυα λείβων.</line><line lnr="5.85">Ἑρμείαν δ᾽ ἐρέεινε Καλυψώ,  δῖα θεάων,</line><line lnr="5.86">ἐν θρόνῳ ἱδρύσασα φαεινῷ σιγαλόεντι:</line><line lnr="5.87">τίπτε μοι, Ἑρμεία χρυσόρραπι, εἰλήλουθας</line><line lnr="5.88">αἰδοῖός τε φίλος τε; πάρος γε μὲν οὔ τι θαμίζεις.</line><line lnr="5.89">αὔδα ὅ τι φρονέεις: τελέσαι δέ με θυμὸς ἄνωγεν,</line><line lnr="5.90">εἰ δύναμαι τελέσαι γε καὶ εἰ τετελεσμένον ἐστίν.</line><line lnr="5.91">ἀλλ᾽ ἕπεο προτέρω, ἵνα τοι πὰρ ξείνια θείω.</line><line lnr="5.92">ὥς ἄρα φωνήσασα θεὰ παρέθηκε τράπεζαν</line><line lnr="5.93">ἀμβροσίης πλήσασα, κέρασσε δὲ νέκταρ ἐρυθρόν.</line><line lnr="5.94">αὐτὰρ ὁ πῖνε καὶ ἦσθε διάκτορος ἀργεϊφόντης.</line><line lnr="5.95">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</line><line lnr="5.96">καὶ τότε δή μιν ἔπεσσιν ἀμειβόμενος προσέειπεν:</line><line lnr="5.97">εἰρωτᾷς μ᾽ ἐλθόντα θεὰ θεόν: αὐτὰρ ἐγώ τοι</line><line lnr="5.98">νημερτέως τὸν μῦθον ἐνισπήσω: κέλεαι γάρ.</line><line lnr="5.99">Ζεὺς ἐμέ γ᾽ ἠνώγει δεῦρ᾽ ἐλθέμεν οὐκ ἐθέλοντα:</line><line lnr="5.100">τίς δ᾽ ἂν ἑκὼν τοσσόνδε διαδράμοι ἁλμυρὸν ὕδωρ</line><line lnr="5.101">ἄσπετον; οὐδέ τις ἄγχι βροτῶν πόλις, οἵ τε θεοῖσιν</line><line lnr="5.102">ἱερά τε ῥέζουσι καὶ ἐξαίτους ἑκατόμβας.</line><line lnr="5.103">ἀλλὰ μάλ᾽ οὔ πως ἔστι Διὸς νόον αἰγιόχοιο</line><line lnr="5.104">οὔτε παρεξελθεῖν ἄλλον θεὸν οὔθ᾽ ἁλιῶσαι.</line><line lnr="5.105">φησί τοι ἄνδρα παρεῖναι ὀιζυρώτατον ἄλλων,</line><line lnr="5.106">τῶν ἀνδρῶν, οἳ ἄστυ πέρι Πριάμοιο μάχοντο</line><line lnr="5.107">εἰνάετες, δεκάτῳ δὲ πόλιν πέρσαντες ἔβησαν</line><line lnr="5.108">οἴκαδ᾽: ἀτὰρ ἐν νόστῳ Ἀθηναίην ἀλίτοντο,</line><line lnr="5.109">ἥ σφιν ἐπῶρσ᾽ ἄνεμόν τε κακὸν καὶ κύματα μακρά.</line><line lnr="5.110">ἔνθ᾽ ἄλλοι μὲν πάντες ἀπέφθιθεν ἐσθλοὶ ἑταῖροι,</line><line lnr="5.111">τὸν δ᾽ ἄρα δεῦρ᾽ ἄνεμός τε φέρων καὶ κῦμα πέλασσε.</line><line lnr="5.112">τὸν νῦν σ᾽ ἠνώγειν ἀποπεμπέμεν ὅττι τάχιστα:</line><line lnr="5.113">οὐ γάρ οἱ τῇδ᾽ αἶσα φίλων ἀπονόσφιν ὀλέσθαι,</line><line lnr="5.114">ἀλλ᾽ ἔτι οἱ μοῖρ᾽ ἐστὶ φίλους τ᾽ ἰδέειν καὶ ἱκέσθαι</line><line lnr="5.115">οἶκον ἐς ὑψόροφον καὶ ἑὴν ἐς πατρίδα γαῖαν.</line><line lnr="5.116">ὣς φάτο, ῥίγησεν δὲ Καλυψώ, δῖα θεάων,</line><line lnr="5.117">καί μιν φωνήσασ᾽ ἔπεα πτερόεντα προσηύδα:</line><line lnr="5.118">σχέτλιοί ἐστε, θεοί, ζηλήμονες ἔξοχον ἄλλων,</line><line lnr="5.119">οἵ τε θεαῖς ἀγάασθε παρ᾽ ἀνδράσιν εὐνάζεσθαι</line><line lnr="5.120">ἀμφαδίην,  ἤν τίς τε φίλον ποιήσετ᾽ ἀκοίτην.</line><line lnr="5.121">ὣς μὲν ὅτ᾽ Ὠρίων᾽ ἕλετο ῥοδοδάκτυλος Ἠώς,</line><line lnr="5.122">τόφρα οἱ ἠγάασθε θεοὶ ῥεῖα ζώοντες,</line><line lnr="5.123">ἧος ἐν Ὀρτυγίῃ χρυσόθρονος Ἄρτεμις ἁγνὴ</line><line lnr="5.124">οἷς ἀγανοῖς βελέεσσιν ἐποιχομένη κατέπεφνεν.</line><line lnr="5.125">ὣς δ᾽ ὁπότ᾽ Ἰασίωνι ἐυπλόκαμος Δημήτηρ,</line><line lnr="5.126">ᾧ θυμῷ εἴξασα, μίγη φιλότητι καὶ εὐνῇ</line><line lnr="5.127">νειῷ ἔνι τριπόλῳ: οὐδὲ δὴν ἦεν ἄπυστος</line><line lnr="5.128">Ζεύς, ὅς μιν κατέπεφνε βαλὼν ἀργῆτι κεραυνῷ.</line><line lnr="5.129">ὥς δ᾽ αὖ νῦν μοι ἄγασθε, θεοί, βροτὸν ἄνδρα παρεῖναι.</line><line lnr="5.130">τὸν μὲν ἐγὼν ἐσάωσα περὶ τρόπιος βεβαῶτα</line><line lnr="5.131">οἶον, ἐπεί οἱ νῆα θοὴν ἀργῆτι κεραυνῷ</line><line lnr="5.132">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</line><line lnr="5.133">ἔνθ᾽ ἄλλοι μὲν πάντες ἀπέφθιθεν ἐσθλοὶ ἑταῖροι,</line><line lnr="5.134">τὸν δ᾽ ἄρα δεῦρ᾽ ἄνεμός τε φέρων καὶ κῦμα πέλασσε.</line><line lnr="5.135">τὸν μὲν ἐγὼ φίλεόν τε καὶ ἔτρεφον,  ἠδὲ ἔφασκον</line><line lnr="5.136">θήσειν ἀθάνατον καὶ ἀγήραον ἤματα πάντα.</line><line lnr="5.137">ἀλλ᾽ ἐπεὶ οὔ πως ἔστι Διὸς νόον αἰγιόχοιο</line><line lnr="5.138">οὔτε παρεξελθεῖν ἄλλον θεὸν οὔθ᾽ ἁλιῶσαι,</line><line lnr="5.139">ἐρρέτω, εἴ μιν κεῖνος ἐποτρύνει καὶ ἀνώγει,</line><line lnr="5.140">πόντον ἐπ᾽ ἀτρύγετον: πέμψω δέ μιν οὔ πῃ ἐγώ γε:</line><line lnr="5.141">οὐ γάρ μοι πάρα νῆες ἐπήρετμοι καὶ ἑταῖροι,</line><line lnr="5.142">οἵ κέν μιν πέμποιεν ἐπ᾽ εὐρέα νῶτα θαλάσσης.</line><line lnr="5.143">αὐτάρ οἱ πρόφρων ὑποθήσομαι, οὐδ᾽ ἐπικεύσω,</line><line lnr="5.144">ὥς κε μάλ᾽ ἀσκηθὴς ἣν πατρίδα γαῖαν ἵκηται.</line><line lnr="5.145">τὴν δ᾽ αὖτε προσέειπε διάκτορος ἀργεϊφόντης:</line><line lnr="5.146">οὕτω νῦν ἀπόπεμπε, Διὸς δ᾽ ἐποπίζεο μῆνιν,</line><line lnr="5.147">μή πώς τοι μετόπισθε κοτεσσάμενος χαλεπήνῃ.</line><line lnr="5.148">ὣς ἄρα φωνήσας ἀπέβη κρατὺς ἀργεϊφόντης:</line><line lnr="5.149">ἡ δ᾽ ἐπ᾽ Ὀδυσσῆα μεγαλήτορα πότνια νύμφη</line><line lnr="5.150">ἤι᾽,  ἐπεὶ δὴ Ζηνὸς ἐπέκλυεν ἀγγελιάων.</line><line lnr="5.151">τὸν δ᾽ ἄρ᾽ ἐπ᾽ ἀκτῆς εὗρε καθήμενον: οὐδέ ποτ᾽ ὄσσε</line><line lnr="5.152">δακρυόφιν τέρσοντο, κατείβετο δὲ γλυκὺς αἰὼν</line><line lnr="5.153">νόστον ὀδυρομένῳ, ἐπεὶ οὐκέτι ἥνδανε νύμφη.</line><line lnr="5.154">ἀλλ᾽ ἦ τοι νύκτας μὲν ἰαύεσκεν καὶ ἀνάγκῃ</line><line lnr="5.155">ἐν σπέσσι γλαφυροῖσι παρ᾽ οὐκ ἐθέλων ἐθελούσῃ:</line><line lnr="5.156">ἤματα δ᾽ ἂμ πέτρῃσι καὶ ἠιόνεσσι καθίζων</line><line lnr="5.157">δάκρυσι καὶ στοναχῇσι καὶ ἄλγεσι θυμὸν ἐρέχθων</line><line lnr="5.158">πόντον ἐπ᾽ ἀτρύγετον δερκέσκετο δάκρυα λείβων.</line><line lnr="5.159">ἀγχοῦ δ᾽ ἱσταμένη προσεφώνεε δῖα θεάων:</line><line lnr="5.160">κάμμορε,  μή μοι ἔτ᾽ ἐνθάδ᾽ ὀδύρεο, μηδέ τοι αἰὼν</line><line lnr="5.161">φθινέτω: ἤδη γάρ σε μάλα πρόφρασσ᾽ ἀποπέμψω.</line><line lnr="5.162">ἀλλ᾽ ἄγε δούρατα μακρὰ ταμὼν ἁρμόζεο χαλκῷ</line><line lnr="5.163">εὐρεῖαν σχεδίην: ἀτὰρ ἴκρια πῆξαι ἐπ᾽ αὐτῆς</line><line lnr="5.164">ὑψοῦ, ὥς σε φέρῃσιν ἐπ᾽ ἠεροειδέα πόντον.</line><line lnr="5.165">αὐτὰρ ἐγὼ σῖτον καὶ ὕδωρ καὶ οἶνον ἐρυθρὸν</line><line lnr="5.166">ἐνθήσω μενοεικέ᾽, ἅ κέν τοι λιμὸν ἐρύκοι,</line><line lnr="5.167">εἵματά τ᾽ ἀμφιέσω: πέμψω δέ τοι οὖρον ὄπισθεν,</line><line lnr="5.168">ὥς κε μάλ᾽ ἀσκηθὴς σὴν πατρίδα γαῖαν ἵκηαι,</line><line lnr="5.169">αἴ κε θεοί γ᾽ ἐθέλωσι, τοὶ οὐρανὸν εὐρὺν ἔχουσιν,</line><line lnr="5.170">οἵ μευ φέρτεροί εἰσι νοῆσαί τε κρῆναί τε.</line><line lnr="5.171">ὣς φάτο, ῥίγησεν δὲ πολύτλας δῖος Ὀδυσσεύς,</line><line lnr="5.172">καί μιν φωνήσας ἔπεα πτερόεντα προσηύδα:</line><line lnr="5.173">ἄλλο τι δὴ σύ, θεά, τόδε μήδεαι, οὐδέ τι πομπήν,</line><line lnr="5.174">ἥ με κέλεαι σχεδίῃ περάαν μέγα λαῖτμα θαλάσσης,</line><line lnr="5.175">δεινόν τ᾽ ἀργαλέον τε: τὸ δ᾽ οὐδ᾽ ἐπὶ νῆες ἐῖσαι</line><line lnr="5.176">ὠκύποροι περόωσιν, ἀγαλλόμεναι Διὸς οὔρῳ.</line><line lnr="5.177">οὐδ᾽ ἂν ἐγὼν ἀέκητι σέθεν σχεδίης ἐπιβαίην,</line><line lnr="5.178">εἰ μή μοι τλαίης γε, θεά, μέγαν ὅρκον ὀμόσσαι</line><line lnr="5.179">μή τί μοι αὐτῷ πῆμα κακὸν βουλευσέμεν ἄλλο.</line><line lnr="5.180">ὣς φάτο,  μείδησεν δὲ Καλυψὼ δῖα θεάων,</line><line lnr="5.181">χειρί τέ μιν κατέρεξεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="5.182">ἦ δὴ ἀλιτρός γ᾽ ἐσσὶ καὶ οὐκ ἀποφώλια εἰδώς,</line><line lnr="5.183">οἷον δὴ τὸν μῦθον ἐπεφράσθης ἀγορεῦσαι.</line><line lnr="5.184">ἴστω νῦν τόδε γαῖα καὶ οὐρανὸς εὐρὺς ὕπερθε</line><line lnr="5.185">καὶ τὸ κατειβόμενον Στυγὸς ὕδωρ,  ὅς τε μέγιστος</line><line lnr="5.186">ὅρκος δεινότατός τε πέλει μακάρεσσι θεοῖσι,</line><line lnr="5.187">μή τί τοι αὐτῷ πῆμα κακὸν βουλευσέμεν ἄλλο.</line><line lnr="5.188">ἀλλὰ τὰ μὲν νοέω καὶ φράσσομαι, ἅσσ᾽ ἂν ἐμοί περ</line><line lnr="5.189">αὐτῇ μηδοίμην, ὅτε με χρειὼ τόσον ἵκοι:</line><line lnr="5.190">καὶ γὰρ ἐμοὶ νόος ἐστὶν ἐναίσιμος,  οὐδέ μοι αὐτῇ</line><line lnr="5.191">θυμὸς ἐνὶ στήθεσσι σιδήρεος, ἀλλ᾽ ἐλεήμων.</line><line lnr="5.192">ὣς ἄρα φωνήσασ᾽ ἡγήσατο δῖα θεάων</line><line lnr="5.193">καρπαλίμως: ὁ δ᾽ ἔπειτα μετ᾽ ἴχνια βαῖνε θεοῖο.</line><line lnr="5.194">ἷξον δὲ σπεῖος γλαφυρὸν θεὸς ἠδὲ καὶ ἀνήρ,</line><line lnr="5.195">καί ῥ᾽ ὁ μὲν ἔνθα καθέζετ᾽ ἐπὶ θρόνου ἔνθεν ἀνέστη</line><line lnr="5.196">Ἑρμείας, νύμφη δ᾽ ἐτίθει πάρα πᾶσαν ἐδωδήν,</line><line lnr="5.197">ἔσθειν καὶ πίνειν, οἷα βροτοὶ ἄνδρες ἔδουσιν:</line><line lnr="5.198">αὐτὴ δ᾽ ἀντίον ἷζεν Ὀδυσσῆος θείοιο,</line><line lnr="5.199">τῇ δὲ παρ᾽ ἀμβροσίην δμῳαὶ καὶ νέκταρ ἔθηκαν.</line><line lnr="5.200">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="5.201">αὐτὰρ ἐπεὶ τάρπησαν ἐδητύος ἠδὲ ποτῆτος,</line><line lnr="5.202">τοῖς ἄρα μύθων ἦρχε Καλυψώ, δῖα θεάων:</line><line lnr="5.203">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="5.204">οὕτω δὴ οἶκόνδε φίλην ἐς πατρίδα γαῖαν</line><line lnr="5.205">αὐτίκα νῦν ἐθέλεις ἰέναι;  σὺ δὲ χαῖρε καὶ ἔμπης.</line><line lnr="5.206">εἴ γε μὲν εἰδείης σῇσι φρεσὶν ὅσσα τοι αἶσα</line><line lnr="5.207">κήδε᾽ ἀναπλῆσαι, πρὶν πατρίδα γαῖαν ἱκέσθαι,</line><line lnr="5.208">ἐνθάδε κ᾽ αὖθι μένων σὺν ἐμοὶ τόδε δῶμα φυλάσσοις</line><line lnr="5.209">ἀθάνατός τ᾽ εἴης, ἱμειρόμενός περ ἰδέσθαι</line><line lnr="5.210">σὴν ἄλοχον,  τῆς τ᾽ αἰὲν ἐέλδεαι ἤματα πάντα.</line><line lnr="5.211">οὐ μέν θην κείνης γε χερείων εὔχομαι εἶναι,</line><line lnr="5.212">οὐ δέμας οὐδὲ φυήν, ἐπεὶ οὔ πως οὐδὲ ἔοικεν</line><line lnr="5.213">θνητὰς ἀθανάτῃσι δέμας καὶ εἶδος ἐρίζειν.</line><line lnr="5.214">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="5.215">πότνα θεά,  μή μοι τόδε χώεο: οἶδα καὶ αὐτὸς</line><line lnr="5.216">πάντα μάλ᾽, οὕνεκα σεῖο περίφρων Πηνελόπεια</line><line lnr="5.217">εἶδος ἀκιδνοτέρη μέγεθός τ᾽ εἰσάντα ἰδέσθαι:</line><line lnr="5.218">ἡ μὲν γὰρ βροτός ἐστι, σὺ δ᾽ ἀθάνατος καὶ ἀγήρως.</line><line lnr="5.219">ἀλλὰ καὶ ὣς ἐθέλω καὶ ἐέλδομαι ἤματα πάντα</line><line lnr="5.220">οἴκαδέ τ᾽ ἐλθέμεναι καὶ νόστιμον ἦμαρ ἰδέσθαι.</line><line lnr="5.221">εἰ δ᾽ αὖ τις ῥαίῃσι θεῶν ἐνὶ οἴνοπι πόντῳ,</line><line lnr="5.222">τλήσομαι ἐν στήθεσσιν ἔχων ταλαπενθέα θυμόν:</line><line lnr="5.223">ἤδη γὰρ μάλα πολλὰ πάθον καὶ πολλὰ μόγησα</line><line lnr="5.224">κύμασι καὶ πολέμῳ: μετὰ καὶ τόδε τοῖσι γενέσθω.</line><line lnr="5.225">ὣς ἔφατ᾽, ἠέλιος δ᾽ ἄρ᾽ ἔδυ καὶ ἐπὶ κνέφας ἦλθεν:</line><line lnr="5.226">ἐλθόντες δ᾽ ἄρα τώ γε μυχῷ σπείους γλαφυροῖο</line><line lnr="5.227">τερπέσθην φιλότητι, παρ᾽ ἀλλήλοισι μένοντες.</line></lvl><lvl d="Odysseus' raft" c="ff8e8e" f="000000" rem="the worst way to travel" sz="266"><line lnr="5.228">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="5.229">αὐτίχ᾽ ὁ μὲν χλαῖνάν τε χιτῶνά τε ἕννυτ᾽ Ὀδυσσεύς,</line><line lnr="5.230">αὐτὴ δ᾽ ἀργύφεον φᾶρος μέγα ἕννυτο νύμφη,</line><line lnr="5.231">λεπτὸν καὶ χαρίεν, περὶ δὲ ζώνην βάλετ᾽ ἰξυῖ</line><line lnr="5.232">καλὴν χρυσείην, κεφαλῇ δ᾽ ἐφύπερθε καλύπτρην.</line><line lnr="5.233">καὶ τότ᾽ Ὀδυσσῆι μεγαλήτορι μήδετο πομπήν:</line><line lnr="5.234">δῶκέν οἱ πέλεκυν μέγαν, ἄρμενον ἐν παλάμῃσι,</line><line lnr="5.235">χάλκεον,  ἀμφοτέρωθεν ἀκαχμένον: αὐτὰρ ἐν αὐτῷ</line><line lnr="5.236">στειλειὸν περικαλλὲς ἐλάινον, εὖ ἐναρηρός:</line><line lnr="5.237">δῶκε δ᾽ ἔπειτα σκέπαρνον ἐύξοον: ἦρχε δ᾽ ὁδοῖο</line><line lnr="5.238">νήσου ἐπ᾽ ἐσχατιῆς, ὅθι δένδρεα μακρὰ πεφύκει,</line><line lnr="5.239">κλήθρη τ᾽ αἴγειρός τ᾽, ἐλάτη τ᾽ ἦν οὐρανομήκης,</line><line lnr="5.240">αὖα πάλαι,  περίκηλα, τά οἱ πλώοιεν ἐλαφρῶς.</line><line lnr="5.241">αὐτὰρ ἐπεὶ δὴ δεῖξ᾽, ὅθι δένδρεα μακρὰ πεφύκει,</line><line lnr="5.242">ἡ μὲν ἔβη πρὸς δῶμα Καλυψώ, δῖα θεάων,</line><line lnr="5.243">αὐτὰρ ὁ τάμνετο δοῦρα: θοῶς δέ οἱ ἤνυτο ἔργον.</line><line lnr="5.244">εἴκοσι δ᾽ ἔκβαλε πάντα, πελέκκησεν δ᾽ ἄρα χαλκῷ,</line><line lnr="5.245">ξέσσε δ᾽ ἐπισταμένως καὶ ἐπὶ στάθμην ἴθυνεν.</line><line lnr="5.246">τόφρα δ᾽ ἔνεικε τέρετρα Καλυψώ, δῖα θεάων:</line><line lnr="5.247">τέτρηνεν δ᾽ ἄρα πάντα καὶ ἥρμοσεν ἀλλήλοισιν,</line><line lnr="5.248">γόμφοισιν δ᾽ ἄρα τήν γε καὶ ἁρμονίῃσιν ἄρασσεν.</line><line lnr="5.249">ὅσσον τίς τ᾽ ἔδαφος νηὸς τορνώσεται ἀνὴρ</line><line lnr="5.250">φορτίδος εὐρείης,  ἐὺ εἰδὼς τεκτοσυνάων,</line><line lnr="5.251">τόσσον ἔπ᾽ εὐρεῖαν σχεδίην ποιήσατ᾽ Ὀδυσσεύς.</line><line lnr="5.252">ἴκρια δὲ στήσας, ἀραρὼν θαμέσι σταμίνεσσι,</line><line lnr="5.253">ποίει: ἀτὰρ μακρῇσιν ἐπηγκενίδεσσι τελεύτα.</line><line lnr="5.254">ἐν δ᾽ ἱστὸν ποίει καὶ ἐπίκριον ἄρμενον αὐτῷ:</line><line lnr="5.255">πρὸς δ᾽ ἄρα πηδάλιον ποιήσατο,  ὄφρ᾽ ἰθύνοι.</line><line lnr="5.256">φράξε δέ μιν ῥίπεσσι διαμπερὲς οἰσυΐνῃσι</line><line lnr="5.257">κύματος εἶλαρ ἔμεν: πολλὴν δ᾽ ἐπεχεύατο ὕλην.</line><line lnr="5.258">τόφρα δὲ φάρε᾽ ἔνεικε Καλυψώ, δῖα θεάων,</line><line lnr="5.259">ἱστία ποιήσασθαι: ὁ δ᾽ εὖ τεχνήσατο καὶ τά.</line><line lnr="5.260">ἐν δ᾽ ὑπέρας τε κάλους τε πόδας τ᾽ ἐνέδησεν ἐν αὐτῇ,</line><line lnr="5.261">μοχλοῖσιν δ᾽ ἄρα τήν γε κατείρυσεν εἰς ἅλα δῖαν.</line><line lnr="5.262">τέτρατον ἦμαρ ἔην, καὶ τῷ τετέλεστο ἅπαντα:</line><line lnr="5.263">τῷ δ᾽ ἄρα πέμπτῳ πέμπ᾽ ἀπὸ νήσου δῖα Καλυψώ,</line><line lnr="5.264">εἵματά τ᾽ ἀμφιέσασα θυώδεα καὶ λούσασα.</line><line lnr="5.265">ἐν δέ οἱ ἀσκὸν ἔθηκε θεὰ μέλανος οἴνοιο</line><line lnr="5.266">τὸν ἕτερον, ἕτερον δ᾽ ὕδατος μέγαν, ἐν δὲ καὶ ᾖα</line><line lnr="5.267">κωρύκῳ: ἐν δέ οἱ ὄψα τίθει μενοεικέα πολλά:</line><line lnr="5.268">οὖρον δὲ προέηκεν ἀπήμονά τε λιαρόν τε.</line><line lnr="5.269">γηθόσυνος δ᾽ οὔρῳ πέτασ᾽ ἱστία δῖος Ὀδυσσεύς.</line><line lnr="5.270">αὐτὰρ ὁ πηδαλίῳ ἰθύνετο τεχνηέντως</line><line lnr="5.271">ἥμενος, οὐδέ οἱ ὕπνος ἐπὶ βλεφάροισιν ἔπιπτεν</line><line lnr="5.272">Πληιάδας τ᾽ ἐσορῶντι καὶ ὀψὲ δύοντα Βοώτην</line><line lnr="5.273">Ἄρκτον θ᾽, ἣν καὶ ἄμαξαν ἐπίκλησιν καλέουσιν,</line><line lnr="5.274">ἥ τ᾽ αὐτοῦ στρέφεται καί τ᾽ Ὠρίωνα δοκεύει,</line><line lnr="5.275">οἴη δ᾽ ἄμμορός ἐστι λοετρῶν Ὠκεανοῖο:</line><line lnr="5.276">τὴν γὰρ δή μιν ἄνωγε Καλυψώ, δῖα θεάων,</line><line lnr="5.277">ποντοπορευέμεναι ἐπ᾽ ἀριστερὰ χειρὸς ἔχοντα.</line><line lnr="5.278">ἑπτὰ δὲ καὶ δέκα μὲν πλέεν ἤματα ποντοπορεύων,</line><line lnr="5.279">ὀκτωκαιδεκάτῃ δ᾽ ἐφάνη ὄρεα σκιόεντα</line><line lnr="5.280">γαίης Φαιήκων,  ὅθι τ᾽ ἄγχιστον πέλεν αὐτῷ:</line><line lnr="5.281">εἴσατο δ᾽ ὡς ὅτε ῥινὸν ἐν ἠεροειδέι πόντῳ.</line><line lnr="5.282">τὸν δ᾽ ἐξ Αἰθιόπων ἀνιὼν κρείων ἐνοσίχθων</line><line lnr="5.283">τηλόθεν ἐκ Σολύμων ὀρέων ἴδεν: εἴσατο γάρ οἱ</line><line lnr="5.284">πόντον ἐπιπλώων. ὁ δ᾽ ἐχώσατο κηρόθι μᾶλλον,</line><line lnr="5.285">κινήσας δὲ κάρη προτὶ ὃν μυθήσατο θυμόν:</line><line lnr="5.286">ὢ πόποι, ἦ μάλα δὴ μετεβούλευσαν θεοὶ ἄλλως</line><line lnr="5.287">ἀμφ᾽ Ὀδυσῆι ἐμεῖο μετ᾽ Αἰθιόπεσσιν ἐόντος,</line><line lnr="5.288">καὶ δὴ Φαιήκων γαίης σχεδόν, ἔνθα οἱ αἶσα</line><line lnr="5.289">ἐκφυγέειν μέγα πεῖραρ ὀιζύος, ἥ μιν ἱκάνει.</line><line lnr="5.290">ἀλλ᾽ ἔτι μέν μίν φημι ἅδην ἐλάαν κακότητος.</line><line lnr="5.291">ὣς εἰπὼν σύναγεν νεφέλας, ἐτάραξε δὲ πόντον</line><line lnr="5.292">χερσὶ τρίαιναν ἑλών: πάσας δ᾽ ὀρόθυνεν ἀέλλας</line><line lnr="5.293">παντοίων ἀνέμων, σὺν δὲ νεφέεσσι κάλυψε</line><line lnr="5.294">γαῖαν ὁμοῦ καὶ πόντον: ὀρώρει δ᾽ οὐρανόθεν νύξ.</line><line lnr="5.295">σὺν δ᾽ Εὖρός τε Νότος τ᾽ ἔπεσον Ζέφυρός τε δυσαὴς</line><line lnr="5.296">καὶ Βορέης αἰθρηγενέτης, μέγα κῦμα κυλίνδων.</line><line lnr="5.297">καὶ τότ᾽ Ὀδυσσῆος λύτο γούνατα καὶ φίλον ἦτορ,</line><line lnr="5.298">ὀχθήσας δ᾽ ἄρα εἶπε πρὸς ὃν μεγαλήτορα θυμόν:</line><line lnr="5.299">ὤ μοι ἐγὼ δειλός, τί νύ μοι μήκιστα γένηται;</line><line lnr="5.300">δείδω μὴ δὴ πάντα θεὰ νημερτέα εἶπεν,</line><line lnr="5.301">ἥ μ᾽ ἔφατ᾽ ἐν πόντῳ, πρὶν πατρίδα γαῖαν ἱκέσθαι,</line><line lnr="5.302">ἄλγε᾽ ἀναπλήσειν: τὰ δὲ δὴ νῦν πάντα τελεῖται.</line><line lnr="5.303">οἵοισιν νεφέεσσι περιστέφει οὐρανὸν εὐρὺν</line><line lnr="5.304">Ζεύς, ἐτάραξε δὲ πόντον, ἐπισπέρχουσι δ᾽ ἄελλαι</line><line lnr="5.305">παντοίων ἀνέμων.  νῦν μοι σῶς αἰπὺς ὄλεθρος.</line><line lnr="5.306">τρὶς μάκαρες Δαναοὶ καὶ τετράκις, οἳ τότ᾽ ὄλοντο</line><line lnr="5.307">Τροίῃ ἐν εὐρείῃ χάριν Ἀτρεΐδῃσι φέροντες.</line><line lnr="5.308">ὡς δὴ ἐγώ γ᾽ ὄφελον θανέειν καὶ πότμον ἐπισπεῖν</line><line lnr="5.309">ἤματι τῷ ὅτε μοι πλεῖστοι χαλκήρεα δοῦρα</line><line lnr="5.310">Τρῶες ἐπέρριψαν περὶ Πηλεΐωνι θανόντι.</line><line lnr="5.311">τῷ κ᾽ ἔλαχον κτερέων, καί μευ κλέος ἦγον Ἀχαιοί:</line><line lnr="5.312">νῦν δέ λευγαλέῳ θανάτῳ εἵμαρτο ἁλῶναι.</line><line lnr="5.313">ὣς ἄρα μιν εἰπόντ᾽ ἔλασεν μέγα κῦμα κατ᾽ ἄκρης</line><line lnr="5.314">δεινὸν ἐπεσσύμενον, περὶ δὲ σχεδίην ἐλέλιξε.</line><line lnr="5.315">τῆλε δ᾽ ἀπὸ σχεδίης αὐτὸς πέσε,  πηδάλιον δὲ</line><line lnr="5.316">ἐκ χειρῶν προέηκε: μέσον δέ οἱ ἱστὸν ἔαξεν</line><line lnr="5.317">δεινὴ μισγομένων ἀνέμων ἐλθοῦσα θύελλα,</line><line lnr="5.318">τηλοῦ δὲ σπεῖρον καὶ ἐπίκριον ἔμπεσε πόντῳ.</line><line lnr="5.319">τὸν δ᾽ ἄρ᾽ ὑπόβρυχα θῆκε πολὺν χρόνον, οὐδ᾽ ἐδυνάσθη</line><line lnr="5.320">αἶψα μάλ᾽ ἀνσχεθέειν μεγάλου ὑπὸ κύματος ὁρμῆς:</line><line lnr="5.321">εἵματα γάρ ῥ᾽ ἐβάρυνε, τά οἱ πόρε δῖα Καλυψώ.</line><line lnr="5.322">ὀψὲ δὲ δή ῥ᾽ ἀνέδυ, στόματος δ᾽ ἐξέπτυσεν ἅλμην</line><line lnr="5.323">πικρήν, ἥ οἱ πολλὴ ἀπὸ κρατὸς κελάρυζεν.</line><line lnr="5.324">ἀλλ᾽ οὐδ᾽ ὣς σχεδίης ἐπελήθετο, τειρόμενός περ,</line><line lnr="5.325">ἀλλὰ μεθορμηθεὶς ἐνὶ κύμασιν ἐλλάβετ᾽ αὐτῆς,</line><line lnr="5.326">ἐν μέσσῃ δὲ καθῖζε τέλος θανάτου ἀλεείνων.</line><line lnr="5.327">τὴν δ᾽ ἐφόρει μέγα κῦμα κατὰ ῥόον ἔνθα καὶ ἔνθα.</line><line lnr="5.328">ὡς δ᾽ ὅτ᾽ ὀπωρινὸς Βορέης φορέῃσιν ἀκάνθας</line><line lnr="5.329">ἂμ πεδίον, πυκιναὶ δὲ πρὸς ἀλλήλῃσιν ἔχονται,</line><line lnr="5.330">ὣς τὴν ἂμ πέλαγος ἄνεμοι φέρον ἔνθα καὶ ἔνθα:</line><line lnr="5.331">ἄλλοτε μέν τε Νότος Βορέῃ προβάλεσκε φέρεσθαι,</line><line lnr="5.332">ἄλλοτε δ᾽ αὖτ᾽ Εὖρος Ζεφύρῳ εἴξασκε διώκειν.</line><line lnr="5.333">τὸν δὲ ἴδεν Κάδμου θυγάτηρ, καλλίσφυρος Ἰνώ,</line><line lnr="5.334">Λευκοθέη, ἣ πρὶν μὲν ἔην βροτὸς αὐδήεσσα,</line><line lnr="5.335">νῦν δ᾽ ἁλὸς ἐν πελάγεσσι θεῶν ἒξ ἔμμορε τιμῆς.</line><line lnr="5.336">ἥ ῥ᾽ Ὀδυσῆ᾽ ἐλέησεν ἀλώμενον, ἄλγε᾽ ἔχοντα,</line><line lnr="5.337">αἰθυίῃ δ᾽ ἐικυῖα ποτῇ ἀνεδύσετο λίμνης,</line><line lnr="5.338">ἷζε δ᾽ ἐπὶ σχεδίης πολυδέσμου εἶπέ τε μῦθον:</line><line lnr="5.339">κάμμορε, τίπτε τοι ὧδε Ποσειδάων ἐνοσίχθων</line><line lnr="5.340">ὠδύσατ᾽ ἐκπάγλως,  ὅτι τοι κακὰ πολλὰ φυτεύει;</line><line lnr="5.341">οὐ μὲν δή σε καταφθίσει μάλα περ μενεαίνων.</line><line lnr="5.342">ἀλλὰ μάλ᾽ ὧδ᾽ ἔρξαι, δοκέεις δέ μοι οὐκ ἀπινύσσειν:</line><line lnr="5.343">εἵματα ταῦτ᾽ ἀποδὺς σχεδίην ἀνέμοισι φέρεσθαι</line><line lnr="5.344">κάλλιπ᾽, ἀτὰρ χείρεσσι νέων ἐπιμαίεο νόστου</line><line lnr="5.345">γαίης Φαιήκων,  ὅθι τοι μοῖρ᾽ ἐστὶν ἀλύξαι.</line><line lnr="5.346">τῆ δέ, τόδε κρήδεμνον ὑπὸ στέρνοιο τανύσσαι</line><line lnr="5.347">ἄμβροτον: οὐδέ τί τοι παθέειν δέος οὐδ᾽ ἀπολέσθαι.</line><line lnr="5.348">αὐτὰρ ἐπὴν χείρεσσιν ἐφάψεαι ἠπείροιο,</line><line lnr="5.349">ἂψ ἀπολυσάμενος βαλέειν εἰς οἴνοπα πόντον</line><line lnr="5.350">πολλὸν ἀπ᾽ ἠπείρου,  αὐτὸς δ᾽ ἀπονόσφι τραπέσθαι.</line><line lnr="5.351">ὣς ἄρα φωνήσασα θεὰ κρήδεμνον ἔδωκεν,</line><line lnr="5.352">αὐτὴ δ᾽ ἂψ ἐς πόντον ἐδύσετο κυμαίνοντα</line><line lnr="5.353">αἰθυίῃ ἐικυῖα: μέλαν δέ ἑ κῦμα κάλυψεν.</line><line lnr="5.354">αὐτὰρ ὁ μερμήριξε πολύτλας δῖος Ὀδυσσεύς,</line><line lnr="5.355">ὀχθήσας δ᾽ ἄρα εἶπε πρὸς ὃν μεγαλήτορα θυμόν:</line><line lnr="5.356">ὤ μοι ἐγώ, μή τίς μοι ὑφαίνῃσιν δόλον αὖτε</line><line lnr="5.357">ἀθανάτων, ὅ τέ με σχεδίης ἀποβῆναι ἀνώγει.</line><line lnr="5.358">ἀλλὰ μάλ᾽ οὔ πω πείσομ᾽, ἐπεὶ ἑκὰς ὀφθαλμοῖσιν</line><line lnr="5.359">γαῖαν ἐγὼν ἰδόμην, ὅθι μοι φάτο φύξιμον εἶναι.</line><line lnr="5.360">ἀλλὰ μάλ᾽ ὧδ᾽ ἔρξω,  δοκέει δέ μοι εἶναι ἄριστον:</line><line lnr="5.361">ὄφρ᾽ ἂν μέν κεν δούρατ᾽ ἐν ἁρμονίῃσιν ἀρήρῃ,</line><line lnr="5.362">τόφρ᾽ αὐτοῦ μενέω καὶ τλήσομαι ἄλγεα πάσχων:</line><line lnr="5.363">αὐτὰρ ἐπὴν δή μοι σχεδίην διὰ κῦμα τινάξῃ,</line><line lnr="5.364">νήξομ᾽, ἐπεὶ οὐ μέν τι πάρα προνοῆσαι ἄμεινον.</line><line lnr="5.365">ἧος ὁ ταῦθ᾽ ὥρμαινε κατὰ φρένα καὶ κατὰ θυμόν,</line><line lnr="5.366">ὦρσε δ᾽ ἐπὶ μέγα κῦμα Ποσειδάων ἐνοσίχθων,</line><line lnr="5.367">δεινόν τ᾽ ἀργαλέον τε, κατηρεφές, ἤλασε δ᾽ αὐτόν.</line><line lnr="5.368">ὡς δ᾽ ἄνεμος ζαὴς ἠΐων θημῶνα τινάξῃ</line><line lnr="5.369">καρφαλέων: τὰ μὲν ἄρ τε διεσκέδασ᾽ ἄλλυδις ἄλλῃ:</line><line lnr="5.370">ὣς τῆς δούρατα μακρὰ διεσκέδασ᾽.  αὐτὰρ Ὀδυσσεὺς</line><line lnr="5.371">ἀμφ᾽ ἑνὶ δούρατι βαῖνε, κέληθ᾽ ὡς ἵππον ἐλαύνων,</line><line lnr="5.372">εἵματα δ᾽ ἐξαπέδυνε, τά οἱ πόρε δῖα Καλυψώ.</line><line lnr="5.373">αὐτίκα δὲ κρήδεμνον ὑπὸ στέρνοιο τάνυσσεν,</line><line lnr="5.374">αὐτὸς δὲ πρηνὴς ἁλὶ κάππεσε, χεῖρε πετάσσας,</line><line lnr="5.375">νηχέμεναι μεμαώς.  ἴδε δὲ κρείων ἐνοσίχθων,</line><line lnr="5.376">κινήσας δὲ κάρη προτὶ ὃν μυθήσατο θυμόν:</line><line lnr="5.377">οὕτω νῦν κακὰ πολλὰ παθὼν ἀλόω κατὰ πόντον,</line><line lnr="5.378">εἰς ὅ κεν ἀνθρώποισι διοτρεφέεσσι μιγήῃς.</line><line lnr="5.379">ἀλλ᾽ οὐδ᾽ ὥς σε ἔολπα ὀνόσσεσθαι κακότητος.</line><line lnr="5.380">ὣς ἄρα φωνήσας ἵμασεν καλλίτριχας ἵππους,</line><line lnr="5.381">ἵκετο δ᾽ εἰς Αἰγάς, ὅθι οἱ κλυτὰ δώματ᾽ ἔασιν.</line><line lnr="5.382">αὐτὰρ Ἀθηναίη κούρη Διὸς ἄλλ᾽ ἐνόησεν.</line><line lnr="5.383">ἦ τοι τῶν ἄλλων ἀνέμων κατέδησε κελεύθους,</line><line lnr="5.384">παύσασθαι δ᾽ ἐκέλευσε καὶ εὐνηθῆναι ἅπαντας:</line><line lnr="5.385">ὦρσε δ᾽ ἐπὶ κραιπνὸν Βορέην,  πρὸ δὲ κύματ᾽ ἔαξεν,</line><line lnr="5.386">ἧος ὃ Φαιήκεσσι φιληρέτμοισι μιγείη</line><line lnr="5.387">διογενὴς Ὀδυσεὺς θάνατον καὶ κῆρας ἀλύξας.</line><line lnr="5.388">ἔνθα δύω νύκτας δύο τ᾽ ἤματα κύματι πηγῷ</line><line lnr="5.389">πλάζετο, πολλὰ δέ οἱ κραδίη προτιόσσετ᾽ ὄλεθρον.</line><line lnr="5.390">ἀλλ᾽ ὅτε δὴ τρίτον ἦμαρ ἐυπλόκαμος τέλεσ᾽ Ἠώς,</line><line lnr="5.391">καὶ τότ᾽ ἔπειτ᾽ ἄνεμος μὲν ἐπαύσατο ἠδὲ γαλήνη</line><line lnr="5.392">ἔπλετο νηνεμίη: ὁ δ᾽ ἄρα σχεδὸν εἴσιδε γαῖαν</line><line lnr="5.393">ὀξὺ μάλα προϊδών, μεγάλου ὑπὸ κύματος ἀρθείς.</line><line lnr="5.394">ὡς δ᾽ ὅτ᾽ ἂν ἀσπάσιος βίοτος παίδεσσι φανήῃ</line><line lnr="5.395">πατρός,  ὃς ἐν νούσῳ κεῖται κρατέρ᾽ ἄλγεα πάσχων,</line><line lnr="5.396">δηρὸν τηκόμενος, στυγερὸς δέ οἱ ἔχραε δαίμων,</line><line lnr="5.397">ἀσπάσιον δ᾽ ἄρα τόν γε θεοὶ κακότητος ἔλυσαν,</line><line lnr="5.398">ὣς Ὀδυσεῖ ἀσπαστὸν ἐείσατο γαῖα καὶ ὕλη,</line><line lnr="5.399">νῆχε δ᾽ ἐπειγόμενος ποσὶν ἠπείρου ἐπιβῆναι.</line><line lnr="5.400">ἀλλ᾽ ὅτε τόσσον ἀπῆν ὅσσον τε γέγωνε βοήσας,</line><line lnr="5.401">καὶ δὴ δοῦπον ἄκουσε ποτὶ σπιλάδεσσι θαλάσσης:</line><line lnr="5.402">ῥόχθει γὰρ μέγα κῦμα ποτὶ ξερὸν ἠπείροιο</line><line lnr="5.403">δεινὸν ἐρευγόμενον, εἴλυτο δὲ πάνθ᾽ ἁλὸς ἄχνῃ:</line><line lnr="5.404">οὐ γὰρ ἔσαν λιμένες νηῶν ὄχοι, οὐδ᾽ ἐπιωγαί.</line><line lnr="5.405">ἀλλ᾽ ἀκταὶ προβλῆτες ἔσαν σπιλάδες τε πάγοι τε:</line><line lnr="5.406">καὶ τότ᾽ Ὀδυσσῆος λύτο γούνατα καὶ φίλον ἦτορ,</line><line lnr="5.407">ὀχθήσας δ᾽ ἄρα εἶπε πρὸς ὃν μεγαλήτορα θυμόν:</line><line lnr="5.408">ὤ μοι, ἐπεὶ δὴ γαῖαν ἀελπέα δῶκεν ἰδέσθαι</line><line lnr="5.409">Ζεύς, καὶ δὴ τόδε λαῖτμα διατμήξας ἐπέρησα,</line><line lnr="5.410">ἔκβασις οὔ πῃ φαίνεθ᾽ ἁλὸς πολιοῖο θύραζε:</line><line lnr="5.411">ἔκτοσθεν μὲν γὰρ πάγοι ὀξέες, ἀμφὶ δὲ κῦμα</line><line lnr="5.412">βέβρυχεν ῥόθιον, λισσὴ δ᾽ ἀναδέδρομε πέτρη,</line><line lnr="5.413">ἀγχιβαθὴς δὲ θάλασσα, καὶ οὔ πως ἔστι πόδεσσι</line><line lnr="5.414">στήμεναι ἀμφοτέροισι καὶ ἐκφυγέειν κακότητα:</line><line lnr="5.415">μή πώς μ᾽ ἐκβαίνοντα βάλῃ λίθακι ποτὶ πέτρῃ</line><line lnr="5.416">κῦμα μέγ᾽ ἁρπάξαν: μελέη δέ μοι ἔσσεται ὁρμή.</line><line lnr="5.417">εἰ δέ κ᾽ ἔτι προτέρω παρανήξομαι, ἤν που ἐφεύρω</line><line lnr="5.418">ἠιόνας τε παραπλῆγας λιμένας τε θαλάσσης,</line><line lnr="5.419">δείδω μή μ᾽ ἐξαῦτις ἀναρπάξασα θύελλα</line><line lnr="5.420">πόντον ἐπ᾽ ἰχθυόεντα φέρῃ βαρέα στενάχοντα,</line><line lnr="5.421">ἠέ τί μοι καὶ κῆτος ἐπισσεύῃ μέγα δαίμων</line><line lnr="5.422">ἐξ ἁλός, οἷά τε πολλὰ τρέφει κλυτὸς Ἀμφιτρίτη:</line><line lnr="5.423">οἶδα γάρ, ὥς μοι ὀδώδυσται κλυτὸς ἐννοσίγαιος.</line><line lnr="5.424">ἧος ὁ ταῦθ᾽ ὥρμαινε κατὰ φρένα καὶ κατὰ θυμόν,</line><line lnr="5.425">τόφρα δέ μιν μέγα κῦμα φέρε τρηχεῖαν ἐπ᾽ ἀκτήν.</line><line lnr="5.426">ἔνθα κ᾽ ἀπὸ ῥινοὺς δρύφθη, σὺν δ᾽ ὀστέ᾽ ἀράχθη,</line><line lnr="5.427">εἰ μὴ ἐπὶ φρεσὶ θῆκε θεά, γλαυκῶπις Ἀθήνη:</line><line lnr="5.428">ἀμφοτέρῃσι δὲ χερσὶν ἐπεσσύμενος λάβε πέτρης,</line><line lnr="5.429">τῆς ἔχετο στενάχων, ἧος μέγα κῦμα παρῆλθε.</line><line lnr="5.430">καὶ τὸ μὲν ὣς ὑπάλυξε,  παλιρρόθιον δέ μιν αὖτις</line><line lnr="5.431">πλῆξεν ἐπεσσύμενον, τηλοῦ δέ μιν ἔμβαλε πόντῳ.</line><line lnr="5.432">ὡς δ᾽ ὅτε πουλύποδος θαλάμης ἐξελκομένοιο</line><line lnr="5.433">πρὸς κοτυληδονόφιν πυκιναὶ λάιγγες ἔχονται,</line><line lnr="5.434">ὣς τοῦ πρὸς πέτρῃσι θρασειάων ἀπὸ χειρῶν</line><line lnr="5.435">ῥινοὶ ἀπέδρυφθεν: τὸν δὲ μέγα κῦμα κάλυψεν.</line><line lnr="5.436">ἔνθα κε δὴ δύστηνος ὑπὲρ μόρον ὤλετ᾽ Ὀδυσσεύς,</line><line lnr="5.437">εἰ μὴ ἐπιφροσύνην δῶκε γλαυκῶπις Ἀθήνη.</line><line lnr="5.438">κύματος ἐξαναδύς, τά τ᾽ ἐρεύγεται ἤπειρόνδε,</line><line lnr="5.439">νῆχε παρέξ, ἐς γαῖαν ὁρώμενος, εἴ που ἐφεύροι</line><line lnr="5.440">ἠιόνας τε παραπλῆγας λιμένας τε θαλάσσης.</line><line lnr="5.441">ἀλλ᾽ ὅτε δὴ ποταμοῖο κατὰ στόμα καλλιρόοιο</line><line lnr="5.442">ἷξε νέων, τῇ δή οἱ ἐείσατο χῶρος ἄριστος,</line><line lnr="5.443">λεῖος πετράων, καὶ ἐπὶ σκέπας ἦν ἀνέμοιο,</line><line lnr="5.444">ἔγνω δὲ προρέοντα καὶ εὔξατο ὃν κατὰ θυμόν:</line><line lnr="5.445">κλῦθι,  ἄναξ, ὅτις ἐσσί: πολύλλιστον δέ σ᾽ ἱκάνω,</line><line lnr="5.446">φεύγων ἐκ πόντοιο Ποσειδάωνος ἐνιπάς.</line><line lnr="5.447">αἰδοῖος μέν τ᾽ ἐστὶ καὶ ἀθανάτοισι θεοῖσιν</line><line lnr="5.448">ἀνδρῶν ὅς τις ἵκηται ἀλώμενος, ὡς καὶ ἐγὼ νῦν</line><line lnr="5.449">σόν τε ῥόον σά τε γούναθ᾽ ἱκάνω πολλὰ μογήσας.</line><line lnr="5.450">ἀλλ᾽ ἐλέαιρε,  ἄναξ: ἱκέτης δέ τοι εὔχομαι εἶναι.</line><line lnr="5.451">ὣς φάθ᾽, ὁ δ᾽ αὐτίκα παῦσεν ἑὸν ῥόον, ἔσχε δὲ κῦμα,</line><line lnr="5.452">πρόσθε δέ οἱ ποίησε γαλήνην, τὸν δ᾽ ἐσάωσεν</line><line lnr="5.453">ἐς ποταμοῦ προχοάς. ὁ δ᾽ ἄρ᾽ ἄμφω γούνατ᾽ ἔκαμψε</line><line lnr="5.454">χεῖράς τε στιβαράς. ἁλὶ γὰρ δέδμητο φίλον κῆρ.</line><line lnr="5.455">ᾤδεε δὲ χρόα πάντα,  θάλασσα δὲ κήκιε πολλὴ</line><line lnr="5.456">ἂν στόμα τε ῥῖνάς θ᾽: ὁ δ᾽ ἄρ᾽ ἄπνευστος καὶ ἄναυδος</line><line lnr="5.457">κεῖτ᾽ ὀλιγηπελέων, κάματος δέ μιν αἰνὸς ἵκανεν.</line><line lnr="5.458">ἀλλ᾽ ὅτε δή ῥ᾽ ἄμπνυτο καὶ ἐς φρένα θυμὸς ἀγέρθη,</line><line lnr="5.459">καὶ τότε δὴ κρήδεμνον ἀπὸ ἕο λῦσε θεοῖο.</line><line lnr="5.460">καὶ τὸ μὲν ἐς ποταμὸν ἁλιμυρήεντα μεθῆκεν,</line><line lnr="5.461">ἂψ δ᾽ ἔφερεν μέγα κῦμα κατὰ ῥόον, αἶψα δ᾽ ἄρ᾽ Ἰνὼ</line><line lnr="5.462">δέξατο χερσὶ φίλῃσιν: ὁ δ᾽ ἐκ ποταμοῖο λιασθεὶς</line><line lnr="5.463">σχοίνῳ ὑπεκλίνθη, κύσε δὲ ζείδωρον ἄρουραν.</line><line lnr="5.464">ὀχθήσας δ᾽ ἄρα εἶπε πρὸς ὃν μεγαλήτορα θυμόν:</line><line lnr="5.465">ὤ μοι ἐγώ,  τί πάθω; τί νύ μοι μήκιστα γένηται;</line><line lnr="5.466">εἰ μέν κ᾽ ἐν ποταμῷ δυσκηδέα νύκτα φυλάσσω,</line><line lnr="5.467">μή μ᾽ ἄμυδις στίβη τε κακὴ καὶ θῆλυς ἐέρση</line><line lnr="5.468">ἐξ ὀλιγηπελίης δαμάσῃ κεκαφηότα θυμόν:</line><line lnr="5.469">αὔρη δ᾽ ἐκ ποταμοῦ ψυχρὴ πνέει ἠῶθι πρό.</line><line lnr="5.470">εἰ δέ κεν ἐς κλιτὺν ἀναβὰς καὶ δάσκιον ὕλην</line><line lnr="5.471">θάμνοις ἐν πυκινοῖσι καταδράθω, εἴ με μεθείη</line><line lnr="5.472">ῥῖγος καὶ κάματος, γλυκερὸς δέ μοι ὕπνος ἐπέλθῃ,</line><line lnr="5.473">δείδω, μὴ θήρεσσιν ἕλωρ καὶ κύρμα γένωμαι.</line><line lnr="5.474">ὣς ἄρα οἱ φρονέοντι δοάσσατο κέρδιον εἶναι:</line><line lnr="5.475">βῆ ῥ᾽ ἴμεν εἰς ὕλην: τὴν δὲ σχεδὸν ὕδατος εὗρεν</line><line lnr="5.476">ἐν περιφαινομένῳ: δοιοὺς δ᾽ ἄρ᾽ ὑπήλυθε θάμνους,</line><line lnr="5.477">ἐξ ὁμόθεν πεφυῶτας: ὁ μὲν φυλίης, ὁ δ᾽ ἐλαίης.</line><line lnr="5.478">τοὺς μὲν ἄρ᾽ οὔτ᾽ ἀνέμων διάη μένος ὑγρὸν ἀέντων,</line><line lnr="5.479">οὔτε ποτ᾽ ἠέλιος φαέθων ἀκτῖσιν ἔβαλλεν,</line><line lnr="5.480">οὔτ᾽ ὄμβρος περάασκε διαμπερές: ὣς ἄρα πυκνοὶ</line><line lnr="5.481">ἀλλήλοισιν ἔφυν ἐπαμοιβαδίς: οὓς ὑπ᾽ Ὀδυσσεὺς</line><line lnr="5.482">δύσετ᾽. ἄφαρ δ᾽ εὐνὴν ἐπαμήσατο χερσὶ φίλῃσιν</line><line lnr="5.483">εὐρεῖαν: φύλλων γὰρ ἔην χύσις ἤλιθα πολλή,</line><line lnr="5.484">ὅσσον τ᾽ ἠὲ δύω ἠὲ τρεῖς ἄνδρας ἔρυσθαι</line><line lnr="5.485">ὥρῃ χειμερίῃ,  εἰ καὶ μάλα περ χαλεπαίνοι.</line><line lnr="5.486">τὴν μὲν ἰδὼν γήθησε πολύτλας δῖος Ὀδυσσεύς,</line><line lnr="5.487">ἐν δ᾽ ἄρα μέσσῃ λέκτο, χύσιν δ᾽ ἐπεχεύατο φύλλων.</line><line lnr="5.488">ὡς δ᾽ ὅτε τις δαλὸν σποδιῇ ἐνέκρυψε μελαίνῃ</line><line lnr="5.489">ἀγροῦ ἐπ᾽ ἐσχατιῆς, ᾧ μὴ πάρα γείτονες ἄλλοι,</line><line lnr="5.490">σπέρμα πυρὸς σώζων,  ἵνα μή ποθεν ἄλλοθεν αὔοι,</line><line lnr="5.491">ὣς Ὀδυσεὺς φύλλοισι καλύψατο: τῷ δ᾽ ἄρ᾽ Ἀθήνη</line><line lnr="5.492">ὕπνον ἐπ᾽ ὄμμασι χεῦ᾽, ἵνα μιν παύσειε τάχιστα</line><line lnr="5.493">δυσπονέος καμάτοιο φίλα βλέφαρ᾽ ἀμφικαλύψας.</line></lvl><lvl d="Odysseus' arrival in Phaeacia" c="ff8e8e" f="000000" sz="331"><line lnr="6.1">ὣς ὁ μὲν ἔνθα καθεῦδε πολύτλας δῖος Ὀδυσσεὺς</line><line lnr="6.2">ὕπνῳ καὶ καμάτῳ ἀρημένος: αὐτὰρ Ἀθήνη</line><line lnr="6.3">βῆ ῥ᾽ ἐς Φαιήκων ἀνδρῶν δῆμόν τε πόλιν τε,</line><line lnr="6.4">οἳ πρὶν μέν ποτ᾽ ἔναιον ἐν εὐρυχόρῳ Ὑπερείῃ,</line><line lnr="6.5">ἀγχοῦ Κυκλώπων ἀνδρῶν ὑπερηνορεόντων,</line><line lnr="6.6">οἵ σφεας σινέσκοντο, βίηφι δὲ φέρτεροι ἦσαν.</line><line lnr="6.7">ἔνθεν ἀναστήσας ἄγε Ναυσίθοος θεοειδής,</line><line lnr="6.8">εἷσεν δὲ Σχερίῃ, ἑκὰς ἀνδρῶν ἀλφηστάων,</line><line lnr="6.9">ἀμφὶ δὲ τεῖχος ἔλασσε πόλει, καὶ ἐδείματο οἴκους,</line><line lnr="6.10">καὶ νηοὺς ποίησε θεῶν,  καὶ ἐδάσσατ᾽ ἀρούρας.</line><line lnr="6.11">ἀλλ᾽ ὁ μὲν ἤδη κηρὶ δαμεὶς Ἄϊδόσδε βεβήκει,</line><line lnr="6.12">Ἀλκίνοος δὲ τότ᾽ ἦρχε, θεῶν ἄπο μήδεα εἰδώς.</line><line lnr="6.13">τοῦ μὲν ἔβη πρὸς δῶμα θεά, γλαυκῶπις Ἀθήνη,</line><line lnr="6.14">νόστον Ὀδυσσῆι μεγαλήτορι μητιόωσα.</line><line lnr="6.15">βῆ δ᾽ ἴμεν ἐς θάλαμον πολυδαίδαλον,  ᾧ ἔνι κούρη</line><line lnr="6.16">κοιμᾶτ᾽ ἀθανάτῃσι φυὴν καὶ εἶδος ὁμοίη,</line><line lnr="6.17">Ναυσικάα, θυγάτηρ μεγαλήτορος Ἀλκινόοιο,</line><line lnr="6.18">πὰρ δὲ δύ᾽ ἀμφίπολοι, Χαρίτων ἄπο κάλλος ἔχουσαι,</line><line lnr="6.19">σταθμοῖιν ἑκάτερθε: θύραι δ᾽ ἐπέκειντο φαειναί.</line><line lnr="6.20">ἡ δ᾽ ἀνέμου ὡς πνοιὴ ἐπέσσυτο δέμνια κούρης,</line><line lnr="6.21">στῆ δ᾽ ἄρ᾽ ὑπὲρ κεφαλῆς, καί μιν πρὸς μῦθον ἔειπεν,</line><line lnr="6.22">εἰδομένη κούρῃ ναυσικλειτοῖο Δύμαντος,</line><line lnr="6.23">ἥ οἱ ὁμηλικίη μὲν ἔην, κεχάριστο δὲ θυμῷ.</line><line lnr="6.24">τῇ μιν ἐεισαμένη προσέφη γλαυκῶπις Ἀθήνη:</line><line lnr="6.25">Ναυσικάα,  τί νύ σ᾽ ὧδε μεθήμονα γείνατο μήτηρ;</line><line lnr="6.26">εἵματα μέν τοι κεῖται ἀκηδέα σιγαλόεντα,</line><line lnr="6.27">σοὶ δὲ γάμος σχεδόν ἐστιν, ἵνα χρὴ καλὰ μὲν αὐτὴν</line><line lnr="6.28">ἕννυσθαι, τὰ δὲ τοῖσι παρασχεῖν, οἵ κέ σ᾽ ἄγωνται.</line><line lnr="6.29">ἐκ γάρ τοι τούτων φάτις ἀνθρώπους ἀναβαίνει</line><line lnr="6.30">ἐσθλή,  χαίρουσιν δὲ πατὴρ καὶ πότνια μήτηρ.</line><line lnr="6.31">ἀλλ᾽ ἴομεν πλυνέουσαι ἅμ᾽ ἠοῖ φαινομένηφι:</line><line lnr="6.32">καί τοι ἐγὼ συνέριθος ἅμ᾽ ἕψομαι, ὄφρα τάχιστα</line><line lnr="6.33">ἐντύνεαι, ἐπεὶ οὔ τοι ἔτι δὴν παρθένος ἔσσεαι:</line><line lnr="6.34">ἤδη γάρ σε μνῶνται ἀριστῆες κατὰ δῆμον</line><line lnr="6.35">πάντων Φαιήκων,  ὅθι τοι γένος ἐστὶ καὶ αὐτῇ.</line><line lnr="6.36">ἀλλ᾽ ἄγ᾽ ἐπότρυνον πατέρα κλυτὸν ἠῶθι πρὸ</line><line lnr="6.37">ἡμιόνους καὶ ἄμαξαν ἐφοπλίσαι, ἥ κεν ἄγῃσι</line><line lnr="6.38">ζῶστρά τε καὶ πέπλους καὶ ῥήγεα σιγαλόεντα.</line><line lnr="6.39">καὶ δὲ σοὶ ὧδ᾽ αὐτῇ πολὺ κάλλιον ἠὲ πόδεσσιν</line><line lnr="6.40">ἔρχεσθαι: πολλὸν γὰρ ἀπὸ πλυνοί εἰσι πόληος.</line><line lnr="6.41">ἡ μὲν ἄρ᾽ ὣς εἰποῦσ᾽ ἀπέβη γλαυκῶπις Ἀθήνη</line><line lnr="6.42">Οὔλυμπόνδ᾽, ὅθι φασὶ θεῶν ἕδος ἀσφαλὲς αἰεὶ</line><line lnr="6.43">ἔμμεναι. οὔτ᾽ ἀνέμοισι τινάσσεται οὔτε ποτ᾽ ὄμβρῳ</line><line lnr="6.44">δεύεται οὔτε χιὼν ἐπιπίλναται, ἀλλὰ μάλ᾽ αἴθρη</line><line lnr="6.45">πέπταται ἀνέφελος,  λευκὴ δ᾽ ἐπιδέδρομεν αἴγλη:</line><line lnr="6.46">τῷ ἔνι τέρπονται μάκαρες θεοὶ ἤματα πάντα.</line><line lnr="6.47">ἔνθ᾽ ἀπέβη γλαυκῶπις, ἐπεὶ διεπέφραδε κούρῃ.</line><line lnr="6.48">αὐτίκα δ᾽ Ἠὼς ἦλθεν ἐύθρονος, ἥ μιν ἔγειρε</line><line lnr="6.49">Ναυσικάαν ἐύπεπλον: ἄφαρ δ᾽ ἀπεθαύμασ᾽ ὄνειρον,</line><line lnr="6.50">βῆ δ᾽ ἰέναι διὰ δώμαθ᾽,  ἵν᾽ ἀγγείλειε τοκεῦσιν,</line><line lnr="6.51">πατρὶ φίλῳ καὶ μητρί: κιχήσατο δ᾽ ἔνδον ἐόντας:</line><line lnr="6.52">ἡ μὲν ἐπ᾽ ἐσχάρῃ ἧστο σὺν ἀμφιπόλοισι γυναιξὶν</line><line lnr="6.53">ἠλάκατα στρωφῶσ᾽ ἁλιπόρφυρα: τῷ δὲ θύραζε</line><line lnr="6.54">ἐρχομένῳ ξύμβλητο μετὰ κλειτοὺς βασιλῆας</line><line lnr="6.55">ἐς βουλήν,  ἵνα μιν κάλεον Φαίηκες ἀγαυοί.</line><line lnr="6.56">ἡ δὲ μάλ᾽ ἄγχι στᾶσα φίλον πατέρα προσέειπε:</line><line lnr="6.57">πάππα φίλ᾽, οὐκ ἂν δή μοι ἐφοπλίσσειας ἀπήνην</line><line lnr="6.58">ὑψηλὴν ἐύκυκλον, ἵνα κλυτὰ εἵματ᾽ ἄγωμαι</line><line lnr="6.59">ἐς ποταμὸν πλυνέουσα, τά μοι ῥερυπωμένα κεῖται;</line><line lnr="6.60">καὶ δὲ σοὶ αὐτῷ ἔοικε μετὰ πρώτοισιν ἐόντα.</line><line lnr="6.61">βουλὰς βουλεύειν καθαρὰ χροΐ εἵματ᾽ ἔχοντα.</line><line lnr="6.62">πέντε δέ τοι φίλοι υἷες ἐνὶ μεγάροις γεγάασιν,</line><line lnr="6.63">οἱ δύ᾽ ὀπυίοντες, τρεῖς δ᾽ ἠίθεοι θαλέθοντες:</line><line lnr="6.64">οἱ δ᾽ αἰεὶ ἐθέλουσι νεόπλυτα εἵματ᾽ ἔχοντες</line><line lnr="6.65">ἐς χορὸν ἔρχεσθαι: τὰ δ᾽ ἐμῇ φρενὶ πάντα μέμηλεν.</line><line lnr="6.66">ὣς ἔφατ᾽: αἴδετο γὰρ θαλερὸν γάμον ἐξονομῆναι</line><line lnr="6.67">πατρὶ φίλῳ. ὁ δὲ πάντα νόει καὶ ἀμείβετο μύθῳ:</line><line lnr="6.68">οὔτε τοι ἡμιόνων φθονέω, τέκος, οὔτε τευ ἄλλου.</line><line lnr="6.69">ἔρχευ: ἀτάρ τοι δμῶες ἐφοπλίσσουσιν ἀπήνην</line><line lnr="6.70">ὑψηλὴν ἐύκυκλον,  ὑπερτερίῃ ἀραρυῖαν.</line><line lnr="6.71">ὣς εἰπὼν δμώεσσιν ἐκέκλετο, τοὶ δ᾽ ἐπίθοντο.</line><line lnr="6.72">οἱ μὲν ἄρ᾽ ἐκτὸς ἄμαξαν ἐύτροχον ἡμιονείην</line><line lnr="6.73">ὥπλεον, ἡμιόνους θ᾽ ὕπαγον ζεῦξάν θ᾽ ὑπ᾽ ἀπήνῃ:</line><line lnr="6.74">κούρη δ᾽ ἐκ θαλάμοιο φέρεν ἐσθῆτα φαεινήν.</line><line lnr="6.75">καὶ τὴν μὲν κατέθηκεν ἐυξέστῳ ἐπ᾽ ἀπήνῃ,</line><line lnr="6.76">μήτηρ δ᾽ ἐν κίστῃ ἐτίθει μενοεικέ᾽ ἐδωδὴν</line><line lnr="6.77">παντοίην, ἐν δ᾽ ὄψα τίθει, ἐν δ᾽ οἶνον ἔχευεν</line><line lnr="6.78">ἀσκῷ ἐν αἰγείῳ: κούρη δ᾽ ἐπεβήσετ᾽ ἀπήνης.</line><line lnr="6.79">δῶκεν δὲ χρυσέῃ ἐν ληκύθῳ ὑγρὸν ἔλαιον,</line><line lnr="6.80">ἧος χυτλώσαιτο σὺν ἀμφιπόλοισι γυναιξίν.</line><line lnr="6.81">ἡ δ᾽ ἔλαβεν μάστιγα καὶ ἡνία σιγαλόεντα,</line><line lnr="6.82">μάστιξεν δ᾽ ἐλάαν: καναχὴ δ᾽ ἦν ἡμιόνοιιν.</line><line lnr="6.83">αἱ δ᾽ ἄμοτον τανύοντο, φέρον δ᾽ ἐσθῆτα καὶ αὐτήν,</line><line lnr="6.84">οὐκ οἴην, ἅμα τῇ γε καὶ ἀμφίπολοι κίον ἄλλαι.</line><line lnr="6.85">αἱ δ᾽ ὅτε δὴ ποταμοῖο ῥόον περικαλλέ᾽ ἵκοντο,</line><line lnr="6.86">ἔνθ᾽ ἦ τοι πλυνοὶ ἦσαν ἐπηετανοί, πολὺ δ᾽ ὕδωρ</line><line lnr="6.87">καλὸν ὑπεκπρόρεεν μάλα περ ῥυπόωντα καθῆραι,</line><line lnr="6.88">ἔνθ᾽ αἵ γ᾽ ἡμιόνους μὲν ὑπεκπροέλυσαν ἀπήνης.</line><line lnr="6.89">καὶ τὰς μὲν σεῦαν ποταμὸν πάρα δινήεντα</line><line lnr="6.90">τρώγειν ἄγρωστιν μελιηδέα: ταὶ δ᾽ ἀπ᾽ ἀπήνης</line><line lnr="6.91">εἵματα χερσὶν ἕλοντο καὶ ἐσφόρεον μέλαν ὕδωρ,</line><line lnr="6.92">στεῖβον δ᾽ ἐν βόθροισι θοῶς ἔριδα προφέρουσαι.</line><line lnr="6.93">αὐτὰρ ἐπεὶ πλῦνάν τε κάθηράν τε ῥύπα πάντα,</line><line lnr="6.94">ἑξείης πέτασαν παρὰ θῖν᾽ ἁλός, ἧχι μάλιστα</line><line lnr="6.95">λάιγγας ποτὶ χέρσον ἀποπλύνεσκε θάλασσα.</line><line lnr="6.96">αἱ δὲ λοεσσάμεναι καὶ χρισάμεναι λίπ᾽ ἐλαίῳ</line><line lnr="6.97">δεῖπνον ἔπειθ᾽ εἵλοντο παρ᾽ ὄχθῃσιν ποταμοῖο,</line><line lnr="6.98">εἵματα δ᾽ ἠελίοιο μένον τερσήμεναι αὐγῇ.</line><line lnr="6.99">αὐτὰρ ἐπεὶ σίτου τάρφθεν δμῳαί τε καὶ αὐτή,</line><line lnr="6.100">σφαίρῃ ταὶ δ᾽ ἄρ᾽ ἔπαιζον,  ἀπὸ κρήδεμνα βαλοῦσαι:</line><line lnr="6.101">τῇσι δὲ Ναυσικάα λευκώλενος ἤρχετο μολπῆς.</line><line lnr="6.102">οἵη δ᾽ Ἄρτεμις εἶσι κατ᾽ οὔρεα ἰοχέαιρα,</line><line lnr="6.103">ἢ κατὰ Τηΰγετον περιμήκετον ἢ Ἐρύμανθον,</line><line lnr="6.104">τερπομένη κάπροισι καὶ ὠκείῃς ἐλάφοισι:</line><line lnr="6.105">τῇ δέ θ᾽ ἅμα νύμφαι,  κοῦραι Διὸς αἰγιόχοιο,</line><line lnr="6.106">ἀγρονόμοι παίζουσι, γέγηθε δέ τε φρένα Λητώ:</line><line lnr="6.107">πασάων δ᾽ ὑπὲρ ἥ γε κάρη ἔχει ἠδὲ μέτωπα,</line><line lnr="6.108">ῥεῖά τ᾽ ἀριγνώτη πέλεται, καλαὶ δέ τε πᾶσαι:</line><line lnr="6.109">ὣς ἥ γ᾽ ἀμφιπόλοισι μετέπρεπε παρθένος ἀδμής.</line><line lnr="6.110">ἀλλ᾽ ὅτε δὴ ἄρ᾽ ἔμελλε πάλιν οἶκόνδε νέεσθαι</line><line lnr="6.111">ζεύξασ᾽ ἡμιόνους πτύξασά τε εἵματα καλά,</line><line lnr="6.112">ἔνθ᾽ αὖτ᾽ ἄλλ᾽ ἐνόησε θεά, γλαυκῶπις Ἀθήνη,</line><line lnr="6.113">ὡς Ὀδυσεὺς ἔγροιτο, ἴδοι τ᾽ ἐυώπιδα κούρην,</line><line lnr="6.114">ἥ οἱ Φαιήκων ἀνδρῶν πόλιν ἡγήσαιτο.</line><line lnr="6.115">σφαῖραν ἔπειτ᾽ ἔρριψε μετ᾽ ἀμφίπολον βασίλεια:</line><line lnr="6.116">ἀμφιπόλου μὲν ἅμαρτε, βαθείῃ δ᾽ ἔμβαλε δίνῃ:</line><line lnr="6.117">αἱ δ᾽ ἐπὶ μακρὸν ἄυσαν: ὁ δ᾽ ἔγρετο δῖος Ὀδυσσεύς,</line><line lnr="6.118">ἑζόμενος δ᾽ ὥρμαινε κατὰ φρένα καὶ κατὰ θυμόν:</line><line lnr="6.119">ὤ μοι ἐγώ, τέων αὖτε βροτῶν ἐς γαῖαν ἱκάνω;</line><line lnr="6.120">ἦ ῥ᾽ οἵ γ᾽ ὑβρισταί τε καὶ ἄγριοι οὐδὲ δίκαιοι,</line><line lnr="6.121">ἦε φιλόξεινοι καί σφιν νόος ἐστὶ θεουδής;</line><line lnr="6.122">ὥς τέ με κουράων ἀμφήλυθε θῆλυς ἀυτή:</line><line lnr="6.123">νυμφάων, αἳ ἔχουσ᾽ ὀρέων αἰπεινὰ κάρηνα</line><line lnr="6.124">καὶ πηγὰς ποταμῶν καὶ πίσεα ποιήεντα.</line><line lnr="6.125">ἦ νύ που ἀνθρώπων εἰμὶ σχεδὸν αὐδηέντων;</line><line lnr="6.126">ἀλλ᾽ ἄγ᾽ ἐγὼν αὐτὸς πειρήσομαι ἠδὲ ἴδωμαι.</line><line lnr="6.127">ὣς εἰπὼν θάμνων ὑπεδύσετο δῖος Ὀδυσσεύς,</line><line lnr="6.128">ἐκ πυκινῆς δ᾽ ὕλης πτόρθον κλάσε χειρὶ παχείῃ</line><line lnr="6.129">φύλλων, ὡς ῥύσαιτο περὶ χροῒ μήδεα φωτός.</line><line lnr="6.130">βῆ δ᾽ ἴμεν ὥς τε λέων ὀρεσίτροφος ἀλκὶ πεποιθώς,</line><line lnr="6.131">ὅς τ᾽ εἶσ᾽ ὑόμενος καὶ ἀήμενος, ἐν δέ οἱ ὄσσε</line><line lnr="6.132">δαίεται: αὐτὰρ ὁ βουσὶ μετέρχεται ἢ ὀίεσσιν</line><line lnr="6.133">ἠὲ μετ᾽ ἀγροτέρας ἐλάφους: κέλεται δέ ἑ γαστὴρ</line><line lnr="6.134">μήλων πειρήσοντα καὶ ἐς πυκινὸν δόμον ἐλθεῖν:</line><line lnr="6.135">ὣς Ὀδυσεὺς κούρῃσιν ἐυπλοκάμοισιν ἔμελλε</line><line lnr="6.136">μίξεσθαι, γυμνός περ ἐών: χρειὼ γὰρ ἵκανε.</line><line lnr="6.137">σμερδαλέος δ᾽ αὐτῇσι φάνη κεκακωμένος ἅλμῃ,</line><line lnr="6.138">τρέσσαν δ᾽ ἄλλυδις ἄλλη ἐπ᾽ ἠιόνας προὐχούσας:</line><line lnr="6.139">οἴη δ᾽ Ἀλκινόου θυγάτηρ μένε: τῇ γὰρ Ἀθήνη</line><line lnr="6.140">θάρσος ἐνὶ φρεσὶ θῆκε καὶ ἐκ δέος εἵλετο γυίων.</line><line lnr="6.141">στῆ δ᾽ ἄντα σχομένη: ὁ δὲ μερμήριξεν Ὀδυσσεύς,</line><line lnr="6.142">ἢ γούνων λίσσοιτο λαβὼν ἐυώπιδα κούρην,</line><line lnr="6.143">ἦ αὔτως ἐπέεσσιν ἀποσταδὰ μειλιχίοισι</line><line lnr="6.144">λίσσοιτ᾽, εἰ δείξειε πόλιν καὶ εἵματα δοίη.</line><line lnr="6.145">ὣς ἄρα οἱ φρονέοντι δοάσσατο κέρδιον εἶναι,</line><line lnr="6.146">λίσσεσθαι ἐπέεσσιν ἀποσταδὰ μειλιχίοισι,</line><line lnr="6.147">μή οἱ γοῦνα λαβόντι χολώσαιτο φρένα κούρη.</line><line lnr="6.148">αὐτίκα μειλίχιον καὶ κερδαλέον φάτο μῦθον.</line><line lnr="6.149">γουνοῦμαί σε, ἄνασσα: θεός νύ τις, ἦ βροτός ἐσσι;</line><line lnr="6.150">εἰ μέν τις θεός ἐσσι,  τοὶ οὐρανὸν εὐρὺν ἔχουσιν,</line><line lnr="6.151">Ἀρτέμιδί σε ἐγώ γε, Διὸς κούρῃ μεγάλοιο,</line><line lnr="6.152">εἶδός τε μέγεθός τε φυήν τ᾽ ἄγχιστα ἐίσκω:</line><line lnr="6.153">εἰ δέ τίς ἐσσι βροτῶν, τοὶ ἐπὶ χθονὶ ναιετάουσιν,</line><line lnr="6.154">τρὶς μάκαρες μὲν σοί γε πατὴρ καὶ πότνια μήτηρ,</line><line lnr="6.155">τρὶς μάκαρες δὲ κασίγνητοι: μάλα πού σφισι θυμὸς</line><line lnr="6.156">αἰὲν ἐυφροσύνῃσιν ἰαίνεται εἵνεκα σεῖο,</line><line lnr="6.157">λευσσόντων τοιόνδε θάλος χορὸν εἰσοιχνεῦσαν.</line><line lnr="6.158">κεῖνος δ᾽ αὖ περὶ κῆρι μακάρτατος ἔξοχον ἄλλων,</line><line lnr="6.159">ὅς κέ σ᾽ ἐέδνοισι βρίσας οἶκόνδ᾽ ἀγάγηται.</line><line lnr="6.160">οὐ γάρ πω τοιοῦτον ἴδον βροτὸν ὀφθαλμοῖσιν,</line><line lnr="6.161">οὔτ᾽ ἄνδρ᾽ οὔτε γυναῖκα: σέβας μ᾽ ἔχει εἰσορόωντα.</line><line lnr="6.162">Δήλῳ δή ποτε τοῖον Ἀπόλλωνος παρὰ βωμῷ</line><line lnr="6.163">φοίνικος νέον ἔρνος ἀνερχόμενον ἐνόησα:</line><line lnr="6.164">ἦλθον γὰρ καὶ κεῖσε, πολὺς δέ μοι ἕσπετο λαός,</line><line lnr="6.165">τὴν ὁδὸν ᾗ δὴ μέλλεν ἐμοὶ κακὰ κήδε᾽ ἔσεσθαι.</line><line lnr="6.166">ὣς δ᾽ αὔτως καὶ κεῖνο ἰδὼν ἐτεθήπεα θυμῷ</line><line lnr="6.167">δήν, ἐπεὶ οὔ πω τοῖον ἀνήλυθεν ἐκ δόρυ γαίης,</line><line lnr="6.168">ὡς σέ, γύναι, ἄγαμαί τε τέθηπά τε, δείδια δ᾽ αἰνῶς</line><line lnr="6.169">γούνων ἅψασθαι: χαλεπὸν δέ με πένθος ἱκάνει.</line><line lnr="6.170">χθιζὸς ἐεικοστῷ φύγον ἤματι οἴνοπα πόντον:</line><line lnr="6.171">τόφρα δέ μ᾽ αἰεὶ κῦμ᾽ ἐφόρει κραιπναί τε θύελλαι</line><line lnr="6.172">νήσου ἀπ᾽ Ὠγυγίης. νῦν δ᾽ ἐνθάδε κάββαλε δαίμων,</line><line lnr="6.173">ὄφρ᾽ ἔτι που καὶ τῇδε πάθω κακόν: οὐ γὰρ ὀίω</line><line lnr="6.174">παύσεσθ᾽, ἀλλ᾽ ἔτι πολλὰ θεοὶ τελέουσι πάροιθεν.</line><line lnr="6.175">ἀλλά,  ἄνασσ᾽, ἐλέαιρε: σὲ γὰρ κακὰ πολλὰ μογήσας</line><line lnr="6.176">ἐς πρώτην ἱκόμην, τῶν δ᾽ ἄλλων οὔ τινα οἶδα</line><line lnr="6.177">ἀνθρώπων, οἳ τήνδε πόλιν καὶ γαῖαν ἔχουσιν.</line><line lnr="6.178">ἄστυ δέ μοι δεῖξον, δὸς δὲ ῥάκος ἀμφιβαλέσθαι,</line><line lnr="6.179">εἴ τί που εἴλυμα σπείρων ἔχες ἐνθάδ᾽ ἰοῦσα.</line><line lnr="6.180">σοὶ δὲ θεοὶ τόσα δοῖεν ὅσα φρεσὶ σῇσι μενοινᾷς,</line><line lnr="6.181">ἄνδρα τε καὶ οἶκον, καὶ ὁμοφροσύνην ὀπάσειαν</line><line lnr="6.182">ἐσθλήν: οὐ μὲν γὰρ τοῦ γε κρεῖσσον καὶ ἄρειον,</line><line lnr="6.183">ἢ ὅθ᾽ ὁμοφρονέοντε νοήμασιν οἶκον ἔχητον</line><line lnr="6.184">ἀνὴρ ἠδὲ γυνή: πόλλ᾽ ἄλγεα δυσμενέεσσι,</line><line lnr="6.185">χάρματα δ᾽ εὐμενέτῃσι,  μάλιστα δέ τ᾽ ἔκλυον αὐτοί.</line><line lnr="6.186">τὸν δ᾽ αὖ Ναυσικάα λευκώλενος ἀντίον ηὔδα:</line><line lnr="6.187">ξεῖν᾽, ἐπεὶ οὔτε κακῷ οὔτ᾽ ἄφρονι φωτὶ ἔοικας:</line><line lnr="6.188">Ζεὺς δ᾽ αὐτὸς νέμει ὄλβον Ὀλύμπιος ἀνθρώποισιν,</line><line lnr="6.189">ἐσθλοῖς ἠδὲ κακοῖσιν, ὅπως ἐθέλῃσιν, ἑκάστῳ:</line><line lnr="6.190">καί που σοὶ τάδ᾽ ἔδωκε,  σὲ δὲ χρὴ τετλάμεν ἔμπης.</line><line lnr="6.191">νῦν δ᾽, ἐπεὶ ἡμετέρην τε πόλιν καὶ γαῖαν ἱκάνεις,</line><line lnr="6.192">οὔτ᾽ οὖν ἐσθῆτος δευήσεαι οὔτε τευ ἄλλου,</line><line lnr="6.193">ὧν ἐπέοιχ᾽ ἱκέτην ταλαπείριον ἀντιάσαντα.</line><line lnr="6.194">ἄστυ δέ τοι δείξω, ἐρέω δέ τοι οὔνομα λαῶν.</line><line lnr="6.195">Φαίηκες μὲν τήνδε πόλιν καὶ γαῖαν ἔχουσιν,</line><line lnr="6.196">εἰμὶ δ᾽ ἐγὼ θυγάτηρ μεγαλήτορος Ἀλκινόοιο,</line><line lnr="6.197">τοῦ δ᾽ ἐκ Φαιήκων ἔχεται κάρτος τε βίη τε.</line><line lnr="6.198">ἦ ῥα καὶ ἀμφιπόλοισιν ἐυπλοκάμοισι κέλευσε:</line><line lnr="6.199">στῆτέ μοι, ἀμφίπολοι: πόσε φεύγετε φῶτα ἰδοῦσαι;</line><line lnr="6.200">ἦ μή πού τινα δυσμενέων φάσθ᾽ ἔμμεναι ἀνδρῶν;</line><line lnr="6.201">οὐκ ἔσθ᾽ οὗτος ἀνὴρ διερὸς βροτὸς οὐδὲ γένηται,</line><line lnr="6.202">ὅς κεν Φαιήκων ἀνδρῶν ἐς γαῖαν ἵκηται</line><line lnr="6.203">δηιοτῆτα φέρων: μάλα γὰρ φίλοι ἀθανάτοισιν.</line><line lnr="6.204">οἰκέομεν δ᾽ ἀπάνευθε πολυκλύστῳ ἐνὶ πόντῳ,</line><line lnr="6.205">ἔσχατοι,  οὐδέ τις ἄμμι βροτῶν ἐπιμίσγεται ἄλλος.</line><line lnr="6.206">ἀλλ᾽ ὅδε τις δύστηνος ἀλώμενος ἐνθάδ᾽ ἱκάνει,</line><line lnr="6.207">τὸν νῦν χρὴ κομέειν: πρὸς γὰρ Διός εἰσιν ἅπαντες</line><line lnr="6.208">ξεῖνοί τε πτωχοί τε, δόσις δ᾽ ὀλίγη τε φίλη τε.</line><line lnr="6.209">ἀλλὰ δότ᾽, ἀμφίπολοι, ξείνῳ βρῶσίν τε πόσιν τε,</line><line lnr="6.210">λούσατέ τ᾽ ἐν ποταμῷ,  ὅθ᾽ ἐπὶ σκέπας ἔστ᾽ ἀνέμοιο.</line><line lnr="6.211">ὣς ἔφαθ᾽, αἱ δ᾽ ἔσταν τε καὶ ἀλλήλῃσι κέλευσαν,</line><line lnr="6.212">κὰδ δ᾽ ἄρ᾽ Ὀδυσσῆ᾽ εἷσαν ἐπὶ σκέπας, ὡς ἐκέλευσεν</line><line lnr="6.213">Ναυσικάα θυγάτηρ μεγαλήτορος Ἀλκινόοιο:</line><line lnr="6.214">πὰρ δ᾽ ἄρα οἱ φᾶρός τε χιτῶνά τε εἵματ᾽ ἔθηκαν,</line><line lnr="6.215">δῶκαν δὲ χρυσέῃ ἐν ληκύθῳ ὑγρὸν ἔλαιον,</line><line lnr="6.216">ἤνωγον δ᾽ ἄρα μιν λοῦσθαι ποταμοῖο ῥοῇσιν.</line><line lnr="6.217">δή ῥα τότ᾽ ἀμφιπόλοισι μετηύδα δῖος Ὀδυσσεύς:</line><line lnr="6.218">ἀμφίπολοι, στῆθ᾽ οὕτω ἀπόπροθεν, ὄφρ᾽ ἐγὼ αὐτὸς</line><line lnr="6.219">ἅλμην ὤμοιιν ἀπολούσομαι, ἀμφὶ δ᾽ ἐλαίῳ</line><line lnr="6.220">χρίσομαι: ἦ γὰρ δηρὸν ἀπὸ χροός ἐστιν ἀλοιφή.</line><line lnr="6.221">ἄντην δ᾽ οὐκ ἂν ἐγώ γε λοέσσομαι: αἰδέομαι γὰρ</line><line lnr="6.222">γυμνοῦσθαι κούρῃσιν ἐυπλοκάμοισι μετελθών.</line><line lnr="6.223">ὣς ἔφαθ᾽, αἱ δ᾽ ἀπάνευθεν ἴσαν, εἶπον δ᾽ ἄρα κούρῃ.</line><line lnr="6.224">αὐτὰρ ὁ ἐκ ποταμοῦ χρόα νίζετο δῖος Ὀδυσσεὺς</line><line lnr="6.225">ἅλμην,  ἥ οἱ νῶτα καὶ εὐρέας ἄμπεχεν ὤμους,</line><line lnr="6.226">ἐκ κεφαλῆς δ᾽ ἔσμηχεν ἁλὸς χνόον ἀτρυγέτοιο.</line><line lnr="6.227">αὐτὰρ ἐπεὶ δὴ πάντα λοέσσατο καὶ λίπ᾽ ἄλειψεν,</line><line lnr="6.228">ἀμφὶ δὲ εἵματα ἕσσαθ᾽ ἅ οἱ πόρε παρθένος ἀδμής,</line><line lnr="6.229">τὸν μὲν Ἀθηναίη θῆκεν Διὸς ἐκγεγαυῖα</line><line lnr="6.230">μείζονά τ᾽ εἰσιδέειν καὶ πάσσονα,  κὰδ δὲ κάρητος</line><line lnr="6.231">οὔλας ἧκε κόμας, ὑακινθίνῳ ἄνθει ὁμοίας.</line><line lnr="6.232">ὡς δ᾽ ὅτε τις χρυσὸν περιχεύεται ἀργύρῳ ἀνὴρ</line><line lnr="6.233">ἴδρις, ὃν Ἥφαιστος δέδαεν καὶ Παλλὰς Ἀθήνη</line><line lnr="6.234">τέχνην παντοίην, χαρίεντα δὲ ἔργα τελείει,</line><line lnr="6.235">ὣς ἄρα τῷ κατέχευε χάριν κεφαλῇ τε καὶ ὤμοις.</line><line lnr="6.236">ἕζετ᾽ ἔπειτ᾽ ἀπάνευθε κιὼν ἐπὶ θῖνα θαλάσσης,</line><line lnr="6.237">κάλλεϊ καὶ χάρισι στίλβων: θηεῖτο δὲ κούρη.</line><line lnr="6.238">δή ῥα τότ᾽ ἀμφιπόλοισιν ἐυπλοκάμοισι μετηύδα:</line><line lnr="6.239">κλῦτέ μευ, ἀμφίπολοι λευκώλενοι, ὄφρα τι εἴπω.</line><line lnr="6.240">οὐ πάντων ἀέκητι θεῶν,  οἳ Ὄλυμπον ἔχουσιν,</line><line lnr="6.241">Φαιήκεσσ᾽ ὅδ᾽ ἀνὴρ ἐπιμίσγεται ἀντιθέοισι:</line><line lnr="6.242">πρόσθεν μὲν γὰρ δή μοι ἀεικέλιος δέατ᾽ εἶναι,</line><line lnr="6.243">νῦν δὲ θεοῖσιν ἔοικε, τοὶ οὐρανὸν εὐρὺν ἔχουσιν.</line><line lnr="6.244">αἲ γὰρ ἐμοὶ τοιόσδε πόσις κεκλημένος εἴη</line><line lnr="6.245">ἐνθάδε ναιετάων,  καὶ οἱ ἅδοι αὐτόθι μίμνειν.</line><line lnr="6.246">ἀλλὰ δότ᾽, ἀμφίπολοι, ξείνῳ βρῶσίν τε πόσιν τε.</line><line lnr="6.247">ὣς ἔφαθ᾽, αἱ δ᾽ ἄρα τῆς μάλα μὲν κλύον ἠδ᾽ ἐπίθοντο,</line><line lnr="6.248">πὰρ δ᾽ ἄρ᾽ Ὀδυσσῆι ἔθεσαν βρῶσίν τε πόσιν τε.</line><line lnr="6.249">ἦ τοι ὁ πῖνε καὶ ἦσθε πολύτλας δῖος Ὀδυσσεὺς</line><line lnr="6.250">ἁρπαλέως: δηρὸν γὰρ ἐδητύος ἦεν ἄπαστος.</line><line lnr="6.251">αὐτὰρ Ναυσικάα λευκώλενος ἄλλ᾽ ἐνόησεν:</line><line lnr="6.252">εἵματ᾽ ἄρα πτύξασα τίθει καλῆς ἐπ᾽ ἀπήνης,</line><line lnr="6.253">ζεῦξεν δ᾽ ἡμιόνους κρατερώνυχας, ἂν δ᾽ ἔβη αὐτή,</line><line lnr="6.254">ὤτρυνεν δ᾽ Ὀδυσῆα, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="6.255">ὄρσεο δὴ νῦν, ξεῖνε, πόλινδ᾽ ἴμεν ὄφρα σε πέμψω</line><line lnr="6.256">πατρὸς ἐμοῦ πρὸς δῶμα δαΐφρονος,  ἔνθα σέ φημι</line><line lnr="6.257">πάντων Φαιήκων εἰδησέμεν ὅσσοι ἄριστοι.</line><line lnr="6.258">ἀλλὰ μάλ᾽ ὧδ᾽ ἔρδειν, δοκέεις δέ μοι οὐκ ἀπινύσσειν:</line><line lnr="6.259">ὄφρ᾽ ἂν μέν κ᾽ ἀγροὺς ἴομεν καὶ ἔργ᾽ ἀνθρώπων,</line><line lnr="6.260">τόφρα σὺν ἀμφιπόλοισι μεθ᾽ ἡμιόνους καὶ ἄμαξαν</line><line lnr="6.261">καρπαλίμως ἔρχεσθαι: ἐγὼ δ᾽ ὁδὸν ἡγεμονεύσω.</line><line lnr="6.262">αὐτὰρ ἐπὴν πόλιος ἐπιβήομεν, ἣν πέρι πύργος</line><line lnr="6.263">ὑψηλός, καλὸς δὲ λιμὴν ἑκάτερθε πόληος,</line><line lnr="6.264">λεπτὴ δ᾽ εἰσίθμη: νῆες δ᾽ ὁδὸν ἀμφιέλισσαι</line><line lnr="6.265">εἰρύαται: πᾶσιν γὰρ ἐπίστιόν ἐστιν ἑκάστῳ.</line><line lnr="6.266">ἔνθα δέ τέ σφ᾽ ἀγορὴ καλὸν Ποσιδήιον ἀμφίς,</line><line lnr="6.267">ῥυτοῖσιν λάεσσι κατωρυχέεσσ᾽ ἀραρυῖα.</line><line lnr="6.268">ἔνθα δὲ νηῶν ὅπλα μελαινάων ἀλέγουσι,</line><line lnr="6.269">πείσματα καὶ σπεῖρα, καὶ ἀποξύνουσιν ἐρετμά.</line><line lnr="6.270">οὐ γὰρ Φαιήκεσσι μέλει βιὸς οὐδὲ φαρέτρη,</line><line lnr="6.271">ἀλλ᾽ ἱστοὶ καὶ ἐρετμὰ νεῶν καὶ νῆες ἐῖσαι,</line><line lnr="6.272">ᾗσιν ἀγαλλόμενοι πολιὴν περόωσι θάλασσαν.</line><line lnr="6.273">τῶν ἀλεείνω φῆμιν ἀδευκέα, μή τις ὀπίσσω</line><line lnr="6.274">μωμεύῃ: μάλα δ᾽ εἰσὶν ὑπερφίαλοι κατὰ δῆμον:</line><line lnr="6.275">καί νύ τις ὧδ᾽ εἴπῃσι κακώτερος ἀντιβολήσας:</line><line lnr="6.276">τίς δ᾽ ὅδε Ναυσικάᾳ ἕπεται καλός τε μέγας τε</line><line lnr="6.277">ξεῖνος; ποῦ δέ μιν εὗρε; πόσις νύ οἱ ἔσσεται αὐτῇ.</line><line lnr="6.278">ἦ τινά που πλαγχθέντα κομίσσατο ἧς ἀπὸ νηὸς</line><line lnr="6.279">ἀνδρῶν τηλεδαπῶν, ἐπεὶ οὔ τινες ἐγγύθεν εἰσίν:</line><line lnr="6.280">ἤ τίς οἱ εὐξαμένῃ πολυάρητος θεὸς ἦλθεν</line><line lnr="6.281">οὐρανόθεν καταβάς, ἕξει δέ μιν ἤματα πάντα.</line><line lnr="6.282">βέλτερον, εἰ καὐτή περ ἐποιχομένη πόσιν εὗρεν</line><line lnr="6.283">ἄλλοθεν: ἦ γὰρ τούσδε γ᾽ ἀτιμάζει κατὰ δῆμον</line><line lnr="6.284">Φαίηκας, τοί μιν μνῶνται πολέες τε καὶ ἐσθλοί.</line><line lnr="6.285">ὣς ἐρέουσιν,  ἐμοὶ δέ κ᾽ ὀνείδεα ταῦτα γένοιτο.</line><line lnr="6.286">καὶ δ᾽ ἄλλῃ νεμεσῶ, ἥ τις τοιαῦτά γε ῥέζοι,</line><line lnr="6.287">ἥ τ᾽ ἀέκητι φίλων πατρὸς καὶ μητρὸς ἐόντων,</line><line lnr="6.288">ἀνδράσι μίσγηται, πρίν γ᾽ ἀμφάδιον γάμον ἐλθεῖν.</line><line lnr="6.289">ξεῖνε, σὺ δ᾽ ὦκ᾽ ἐμέθεν ξυνίει ἔπος, ὄφρα τάχιστα</line><line lnr="6.290">πομπῆς καὶ νόστοιο τύχῃς παρὰ πατρὸς ἐμοῖο.</line><line lnr="6.291">δήεις ἀγλαὸν ἄλσος Ἀθήνης ἄγχι κελεύθου</line><line lnr="6.292">αἰγείρων: ἐν δὲ κρήνη νάει, ἀμφὶ δὲ λειμών:</line><line lnr="6.293">ἔνθα δὲ πατρὸς ἐμοῦ τέμενος τεθαλυῖά τ᾽ ἀλωή,</line><line lnr="6.294">τόσσον ἀπὸ πτόλιος, ὅσσον τε γέγωνε βοήσας.</line><line lnr="6.295">ἔνθα καθεζόμενος μεῖναι χρόνον,  εἰς ὅ κεν ἡμεῖς</line><line lnr="6.296">ἄστυδε ἔλθωμεν καὶ ἱκώμεθα δώματα πατρός.</line><line lnr="6.297">αὐτὰρ ἐπὴν ἡμέας ἔλπῃ ποτὶ δώματ᾽ ἀφῖχθαι,</line><line lnr="6.298">καὶ τότε Φαιήκων ἴμεν ἐς πόλιν ἠδ᾽ ἐρέεσθαι</line><line lnr="6.299">δώματα πατρὸς ἐμοῦ μεγαλήτορος Ἀλκινόοιο.</line><line lnr="6.300">ῥεῖα δ᾽ ἀρίγνωτ᾽ ἐστί,  καὶ ἂν πάϊς ἡγήσαιτο</line><line lnr="6.301">νήπιος: οὐ μὲν γάρ τι ἐοικότα τοῖσι τέτυκται</line><line lnr="6.302">δώματα Φαιήκων, οἷος δόμος Ἀλκινόοιο</line><line lnr="6.303">ἥρωος. ἀλλ᾽ ὁπότ᾽ ἄν σε δόμοι κεκύθωσι καὶ αὐλή,</line><line lnr="6.304">ὦκα μάλα μεγάροιο διελθέμεν, ὄφρ᾽ ἂν ἵκηαι</line><line lnr="6.305">μητέρ᾽ ἐμήν: ἡ δ᾽ ἧσται ἐπ᾽ ἐσχάρῃ ἐν πυρὸς αὐγῇ,</line><line lnr="6.306">ἠλάκατα στρωφῶσ᾽ ἁλιπόρφυρα, θαῦμα ἰδέσθαι,</line><line lnr="6.307">κίονι κεκλιμένη: δμωαὶ δέ οἱ εἵατ᾽ ὄπισθεν.</line><line lnr="6.308">ἔνθα δὲ πατρὸς ἐμοῖο θρόνος ποτικέκλιται αὐτῇ,</line><line lnr="6.309">τῷ ὅ γε οἰνοποτάζει ἐφήμενος ἀθάνατος ὥς.</line><line lnr="6.310">τὸν παραμειψάμενος μητρὸς περὶ γούνασι χεῖρας</line><line lnr="6.311">βάλλειν ἡμετέρης, ἵνα νόστιμον ἦμαρ ἴδηαι</line><line lnr="6.312">χαίρων καρπαλίμως, εἰ καὶ μάλα τηλόθεν ἐσσί.</line><line lnr="6.313">εἴ κέν τοι κείνη γε φίλα φρονέῃσ᾽ ἐνὶ θυμῷ,</line><line lnr="6.314">ἐλπωρή τοι ἔπειτα φίλους τ᾽ ἰδέειν καὶ ἱκέσθαι</line><line lnr="6.315">οἶκον ἐυκτίμενον καὶ σὴν ἐς πατρίδα γαῖαν.</line><line lnr="6.316">ὣς ἄρα φωνήσασ᾽ ἵμασεν μάστιγι φαεινῇ</line><line lnr="6.317">ἡμιόνους: αἱ δ᾽ ὦκα λίπον ποταμοῖο ῥέεθρα.</line><line lnr="6.318">αἱ δ᾽ ἐὺ μὲν τρώχων, ἐὺ δὲ πλίσσοντο πόδεσσιν:</line><line lnr="6.319">ἡ δὲ μάλ᾽ ἡνιόχευεν, ὅπως ἅμ᾽ ἑποίατο πεζοὶ</line><line lnr="6.320">ἀμφίπολοί τ᾽ Ὀδυσεύς τε, νόῳ δ᾽ ἐπέβαλλεν ἱμάσθλην.</line><line lnr="6.321">δύσετό τ᾽ ἠέλιος καὶ τοὶ κλυτὸν ἄλσος ἵκοντο</line><line lnr="6.322">ἱρὸν Ἀθηναίης, ἵν᾽ ἄρ᾽ ἕζετο δῖος Ὀδυσσεύς.</line><line lnr="6.323">αὐτίκ᾽ ἔπειτ᾽ ἠρᾶτο Διὸς κούρῃ μεγάλοιο:</line><line lnr="6.324">κλῦθί μευ, αἰγιόχοιο Διὸς τέκος, Ἀτρυτώνη:</line><line lnr="6.325">νῦν δή πέρ μευ ἄκουσον,  ἐπεὶ πάρος οὔ ποτ᾽ ἄκουσας</line><line lnr="6.326">ῥαιομένου, ὅτε μ᾽ ἔρραιε κλυτὸς ἐννοσίγαιος.</line><line lnr="6.327">δός μ᾽ ἐς Φαίηκας φίλον ἐλθεῖν ἠδ᾽ ἐλεεινόν.</line><line lnr="6.328">ὣς ἔφατ᾽ εὐχόμενος, τοῦ δ᾽ ἔκλυε Παλλὰς Ἀθήνη.</line><line lnr="6.329">αὐτῷ δ᾽ οὔ πω φαίνετ᾽ ἐναντίη: αἴδετο γάρ ῥα</line><line lnr="6.330">πατροκασίγνητον: ὁ δ᾽ ἐπιζαφελῶς μενέαινεν</line><line lnr="6.331">ἀντιθέῳ Ὀδυσῆι πάρος ἣν γαῖαν ἱκέσθαι.</line></lvl><lvl d="Alkinoos" c="ff8e8e" f="000000" rem="his host 1" sz="347"><line lnr="7.1">ὧς ὁ μὲν ἔνθ᾽ ἠρᾶτο πολύτλας δῖος Ὀδυσσεύς,</line><line lnr="7.2">κούρην δὲ προτὶ ἄστυ φέρεν μένος ἡμιόνοιιν.</line><line lnr="7.3">ἡ δ᾽ ὅτε δὴ οὗ πατρὸς ἀγακλυτὰ δώμαθ᾽ ἵκανε,</line><line lnr="7.4">στῆσεν ἄρ᾽ ἐν προθύροισι, κασίγνητοι δέ μιν ἀμφὶς</line><line lnr="7.5">ἵσταντ᾽ ἀθανάτοις ἐναλίγκιοι,  οἵ ῥ᾽ ὑπ᾽ ἀπήνης</line><line lnr="7.6">ἡμιόνους ἔλυον ἐσθῆτά τε ἔσφερον εἴσω.</line><line lnr="7.7">αὐτὴ δ᾽ ἐς θάλαμον ἑὸν ἤιε: δαῖε δέ οἱ πῦρ</line><line lnr="7.8">γρῆυς Ἀπειραίη, θαλαμηπόλος Εὐρυμέδουσα,</line><line lnr="7.9">τήν ποτ᾽ Ἀπείρηθεν νέες ἤγαγον ἀμφιέλισσαι:</line><line lnr="7.10">Ἀλκινόῳ δ᾽ αὐτὴν γέρας ἔξελον,  οὕνεκα πᾶσιν</line><line lnr="7.11">Φαιήκεσσιν ἄνασσε, θεοῦ δ᾽ ὣς δῆμος ἄκουεν:</line><line lnr="7.12">ἣ τρέφε Ναυσικάαν λευκώλενον ἐν μεγάροισιν.</line><line lnr="7.13">ἥ οἱ πῦρ ἀνέκαιε καὶ εἴσω δόρπον ἐκόσμει.</line><line lnr="7.14">καὶ τότ᾽ Ὀδυσσεὺς ὦρτο πόλινδ᾽ ἴμεν: ἀμφὶ δ᾽ Ἀθήνη</line><line lnr="7.15">πολλὴν ἠέρα χεῦε φίλα φρονέουσ᾽ Ὀδυσῆι,</line><line lnr="7.16">μή τις Φαιήκων μεγαθύμων ἀντιβολήσας</line><line lnr="7.17">κερτομέοι τ᾽ ἐπέεσσι καὶ ἐξερέοιθ᾽ ὅτις εἴη.</line><line lnr="7.18">ἀλλ᾽ ὅτε δὴ ἄρ᾽ ἔμελλε πόλιν δύσεσθαι ἐραννήν,</line><line lnr="7.19">ἔνθα οἱ ἀντεβόλησε θεά, γλαυκῶπις Ἀθήνη,</line><line lnr="7.20">παρθενικῇ ἐικυῖα νεήνιδι,  κάλπιν ἐχούσῃ.</line><line lnr="7.21">στῆ δὲ πρόσθ᾽ αὐτοῦ, ὁ δ᾽ ἀνείρετο δῖος Ὀδυσσεύς:</line><line lnr="7.22">ὦ τέκος, οὐκ ἄν μοι δόμον ἀνέρος ἡγήσαιο</line><line lnr="7.23">Ἀλκινόου, ὃς τοῖσδε μετ᾽ ἀνθρώποισι ἀνάσσει;</line><line lnr="7.24">καὶ γὰρ ἐγὼ ξεῖνος ταλαπείριος ἐνθάδ᾽ ἱκάνω</line><line lnr="7.25">τηλόθεν ἐξ ἀπίης γαίης: τῷ οὔ τινα οἶδα</line><line lnr="7.26">ἀνθρώπων, οἳ τήνδε πόλιν καὶ γαῖαν ἔχουσιν.</line><line lnr="7.27">τὸν δ᾽ αὖτε προσέειπε θεά, γλαυκῶπις Ἀθήνη:</line><line lnr="7.28">τοιγὰρ ἐγώ τοι, ξεῖνε πάτερ, δόμον, ὅν με κελεύεις,</line><line lnr="7.29">δείξω, ἐπεί μοι πατρὸς ἀμύμονος ἐγγύθι ναίει.</line><line lnr="7.30">ἀλλ᾽ ἴθι σιγῇ τοῖον,  ἐγὼ δ᾽ ὁδὸν ἡγεμονεύσω,</line><line lnr="7.31">μηδέ τιν᾽ ἀνθρώπων προτιόσσεο μηδ᾽ ἐρέεινε.</line><line lnr="7.32">οὐ γὰρ ξείνους οἵδε μάλ᾽ ἀνθρώπους ἀνέχονται,</line><line lnr="7.33">οὐδ᾽ ἀγαπαζόμενοι φιλέουσ᾽ ὅς κ᾽ ἄλλοθεν ἔλθῃ.</line><line lnr="7.34">νηυσὶ θοῇσιν τοί γε πεποιθότες ὠκείῃσι</line><line lnr="7.35">λαῖτμα μέγ᾽ ἐκπερόωσιν,  ἐπεί σφισι δῶκ᾽ ἐνοσίχθων:</line><line lnr="7.36">τῶν νέες ὠκεῖαι ὡς εἰ πτερὸν ἠὲ νόημα.</line><line lnr="7.37">ὣς ἄρα φωνήσασ᾽ ἡγήσατο Παλλὰς Ἀθήνη</line><line lnr="7.38">καρπαλίμως: ὁ δ᾽ ἔπειτα μετ᾽ ἴχνια βαῖνε θεοῖο.</line><line lnr="7.39">τὸν δ᾽ ἄρα Φαίηκες ναυσικλυτοὶ οὐκ ἐνόησαν</line><line lnr="7.40">ἐρχόμενον κατὰ ἄστυ διὰ σφέας: οὐ γὰρ Ἀθήνη</line><line lnr="7.41">εἴα ἐυπλόκαμος, δεινὴ θεός, ἥ ῥά οἱ ἀχλὺν</line><line lnr="7.42">θεσπεσίην κατέχευε φίλα φρονέουσ᾽ ἐνὶ θυμῷ.</line><line lnr="7.43">θαύμαζεν δ᾽ Ὀδυσεὺς λιμένας καὶ νῆας ἐίσας</line><line lnr="7.44">αὐτῶν θ᾽ ἡρώων ἀγορὰς καὶ τείχεα μακρὰ</line><line lnr="7.45">ὑψηλά,  σκολόπεσσιν ἀρηρότα, θαῦμα ἰδέσθαι.</line><line lnr="7.46">ἀλλ᾽ ὅτε δὴ βασιλῆος ἀγακλυτὰ δώμαθ᾽ ἵκοντο,</line><line lnr="7.47">τοῖσι δὲ μύθων ἦρχε θεά, γλαυκῶπις Ἀθήνη:</line><line lnr="7.48">οὗτος δή τοι, ξεῖνε πάτερ, δόμος, ὅν με κελεύεις</line><line lnr="7.49">πεφραδέμεν: δήεις δὲ διοτρεφέας βασιλῆας</line><line lnr="7.50">δαίτην δαινυμένους: σὺ δ᾽ ἔσω κίε,  μηδέ τι θυμῷ</line><line lnr="7.51">τάρβει: θαρσαλέος γὰρ ἀνὴρ ἐν πᾶσιν ἀμείνων</line><line lnr="7.52">ἔργοισιν τελέθει, εἰ καί ποθεν ἄλλοθεν ἔλθοι.</line><line lnr="7.53">δέσποιναν μὲν πρῶτα κιχήσεαι ἐν μεγάροισιν:</line><line lnr="7.54">Ἀρήτη δ᾽ ὄνομ᾽ ἐστὶν ἐπώνυμον, ἐκ δὲ τοκήων</line><line lnr="7.55">τῶν αὐτῶν οἵ περ τέκον Ἀλκίνοον βασιλῆα.</line><line lnr="7.56">Ναυσίθοον μὲν πρῶτα Ποσειδάων ἐνοσίχθων</line><line lnr="7.57">γείνατο καὶ Περίβοια, γυναικῶν εἶδος ἀρίστη,</line><line lnr="7.58">ὁπλοτάτη θυγάτηρ μεγαλήτορος Εὐρυμέδοντος,</line><line lnr="7.59">ὅς ποθ᾽ ὑπερθύμοισι Γιγάντεσσιν βασίλευεν.</line><line lnr="7.60">ἀλλ᾽ ὁ μὲν ὤλεσε λαὸν ἀτάσθαλον,  ὤλετο δ᾽ αὐτός:</line><line lnr="7.61">τῇ δὲ Ποσειδάων ἐμίγη καὶ ἐγείνατο παῖδα</line><line lnr="7.62">Ναυσίθοον μεγάθυμον, ὃς ἐν Φαίηξιν ἄνασσε:</line><line lnr="7.63">Ναυσίθοος δ᾽ ἔτεκεν Ῥηξήνορά τ᾽ Ἀλκίνοόν τε.</line><line lnr="7.64">τὸν μὲν ἄκουρον ἐόντα βάλ᾽ ἀργυρότοξος Ἀπόλλων</line><line lnr="7.65">νυμφίον ἐν μεγάρῳ,  μίαν οἴην παῖδα λιπόντα</line><line lnr="7.66">Ἀρήτην: τὴν δ᾽ Ἀλκίνοος ποιήσατ᾽ ἄκοιτιν,</line><line lnr="7.67">καί μιν ἔτισ᾽, ὡς οὔ τις ἐπὶ χθονὶ τίεται ἄλλη,</line><line lnr="7.68">ὅσσαι νῦν γε γυναῖκες ὑπ᾽ ἀνδράσιν οἶκον ἔχουσιν.</line><line lnr="7.69">ὣς κείνη περὶ κῆρι τετίμηταί τε καὶ ἔστιν</line><line lnr="7.70">ἔκ τε φίλων παίδων ἔκ τ᾽ αὐτοῦ Ἀλκινόοιο</line><line lnr="7.71">καὶ λαῶν, οἵ μίν ῥα θεὸν ὣς εἰσορόωντες</line><line lnr="7.72">δειδέχαται μύθοισιν, ὅτε στείχῃσ᾽ ἀνὰ ἄστυ.</line><line lnr="7.73">οὐ μὲν γάρ τι νόου γε καὶ αὐτὴ δεύεται ἐσθλοῦ:</line><line lnr="7.74">ᾗσι τ᾽ ἐὺ φρονέῃσι καὶ ἀνδράσι νείκεα λύει.</line><line lnr="7.75">εἴ κέν τοι κείνη γε φίλα φρονέῃσ᾽ ἐνὶ θυμῷ,</line><line lnr="7.76">ἐλπωρή τοι ἔπειτα φίλους τ᾽ ἰδέειν καὶ ἱκέσθαι</line><line lnr="7.77">οἶκον ἐς ὑψόροφον καὶ σὴν ἐς πατρίδα γαῖαν.</line><line lnr="7.78">ὣς ἄρα φωνήσασ᾽ ἀπέβη γλαυκῶπις Ἀθήνη</line><line lnr="7.79">πόντον ἐπ᾽ ἀτρύγετον, λίπε δὲ Σχερίην ἐρατεινήν,</line><line lnr="7.80">ἵκετο δ᾽ ἐς Μαραθῶνα καὶ εὐρυάγυιαν Ἀθήνην,</line><line lnr="7.81">δῦνε δ᾽ Ἐρεχθῆος πυκινὸν δόμον. αὐτὰρ Ὀδυσσεὺς</line><line lnr="7.82">Ἀλκινόου πρὸς δώματ᾽ ἴε κλυτά: πολλὰ δέ οἱ κῆρ</line><line lnr="7.83">ὥρμαιν᾽ ἱσταμένῳ, πρὶν χάλκεον οὐδὸν ἱκέσθαι.</line><line lnr="7.84">ὥς τε γὰρ ἠελίου αἴγλη πέλεν ἠὲ σελήνης</line><line lnr="7.85">δῶμα καθ᾽ ὑψερεφὲς μεγαλήτορος Ἀλκινόοιο.</line><line lnr="7.86">χάλκεοι μὲν γὰρ τοῖχοι ἐληλέδατ᾽ ἔνθα καὶ ἔνθα,</line><line lnr="7.87">ἐς μυχὸν ἐξ οὐδοῦ, περὶ δὲ θριγκὸς κυάνοιο:</line><line lnr="7.88">χρύσειαι δὲ θύραι πυκινὸν δόμον ἐντὸς ἔεργον:</line><line lnr="7.89">σταθμοὶ δ᾽ ἀργύρεοι ἐν χαλκέῳ ἕστασαν οὐδῷ,</line><line lnr="7.90">ἀργύρεον δ᾽ ἐφ᾽ ὑπερθύριον,  χρυσέη δὲ κορώνη.</line><line lnr="7.91">χρύσειοι δ᾽ ἑκάτερθε καὶ ἀργύρεοι κύνες ἦσαν,</line><line lnr="7.92">οὓς Ἥφαιστος ἔτευξεν ἰδυίῃσι πραπίδεσσι</line><line lnr="7.93">δῶμα φυλασσέμεναι μεγαλήτορος Ἀλκινόοιο,</line><line lnr="7.94">ἀθανάτους ὄντας καὶ ἀγήρως ἤματα πάντα.</line><line lnr="7.95">ἐν δὲ θρόνοι περὶ τοῖχον ἐρηρέδατ᾽ ἔνθα καὶ ἔνθα,</line><line lnr="7.96">ἐς μυχὸν ἐξ οὐδοῖο διαμπερές, ἔνθ᾽ ἐνὶ πέπλοι</line><line lnr="7.97">λεπτοὶ ἐύννητοι βεβλήατο, ἔργα γυναικῶν.</line><line lnr="7.98">ἔνθα δὲ Φαιήκων ἡγήτορες ἑδριόωντο</line><line lnr="7.99">πίνοντες καὶ ἔδοντες: ἐπηετανὸν γὰρ ἔχεσκον.</line><line lnr="7.100">χρύσειοι δ᾽ ἄρα κοῦροι ἐυδμήτων ἐπὶ βωμῶν</line><line lnr="7.101">ἕστασαν αἰθομένας δαΐδας μετὰ χερσὶν ἔχοντες,</line><line lnr="7.102">φαίνοντες νύκτας κατὰ δώματα δαιτυμόνεσσι.</line><line lnr="7.103">πεντήκοντα δέ οἱ δμωαὶ κατὰ δῶμα γυναῖκες</line><line lnr="7.104">αἱ μὲν ἀλετρεύουσι μύλῃς ἔπι μήλοπα καρπόν,</line><line lnr="7.105">αἱ δ᾽ ἱστοὺς ὑφόωσι καὶ ἠλάκατα στρωφῶσιν</line><line lnr="7.106">ἥμεναι, οἷά τε φύλλα μακεδνῆς αἰγείροιο:</line><line lnr="7.107">καιρουσσέων δ᾽ ὀθονέων ἀπολείβεται ὑγρὸν ἔλαιον.</line><line lnr="7.108">ὅσσον Φαίηκες περὶ πάντων ἴδριες ἀνδρῶν</line><line lnr="7.109">νῆα θοὴν ἐνὶ πόντῳ ἐλαυνέμεν, ὣς δὲ γυναῖκες</line><line lnr="7.110">ἱστῶν τεχνῆσσαι: πέρι γάρ σφισι δῶκεν Ἀθήνη</line><line lnr="7.111">ἔργα τ᾽ ἐπίστασθαι περικαλλέα καὶ φρένας ἐσθλάς.</line><line lnr="7.112">ἔκτοσθεν δ᾽ αὐλῆς μέγας ὄρχατος ἄγχι θυράων</line><line lnr="7.113">τετράγυος: περὶ δ᾽ ἕρκος ἐλήλαται ἀμφοτέρωθεν.</line><line lnr="7.114">ἔνθα δὲ δένδρεα μακρὰ πεφύκασι τηλεθόωντα,</line><line lnr="7.115">ὄγχναι καὶ ῥοιαὶ καὶ μηλέαι ἀγλαόκαρποι</line><line lnr="7.116">συκέαι τε γλυκεραὶ καὶ ἐλαῖαι τηλεθόωσαι.</line><line lnr="7.117">τάων οὔ ποτε καρπὸς ἀπόλλυται οὐδ᾽ ἀπολείπει</line><line lnr="7.118">χείματος οὐδὲ θέρευς, ἐπετήσιος: ἀλλὰ μάλ᾽ αἰεὶ</line><line lnr="7.119">Ζεφυρίη πνείουσα τὰ μὲν φύει, ἄλλα δὲ πέσσει.</line><line lnr="7.120">ὄγχνη ἐπ᾽ ὄγχνῃ γηράσκει,  μῆλον δ᾽ ἐπὶ μήλῳ,</line><line lnr="7.121">αὐτὰρ ἐπὶ σταφυλῇ σταφυλή, σῦκον δ᾽ ἐπὶ σύκῳ.</line><line lnr="7.122">ἔνθα δέ οἱ πολύκαρπος ἀλωὴ ἐρρίζωται,</line><line lnr="7.123">τῆς ἕτερον μὲν θειλόπεδον λευρῷ ἐνὶ χώρῳ</line><line lnr="7.124">τέρσεται ἠελίῳ, ἑτέρας δ᾽ ἄρα τε τρυγόωσιν,</line><line lnr="7.125">ἄλλας δὲ τραπέουσι: πάροιθε δέ τ᾽ ὄμφακές εἰσιν</line><line lnr="7.126">ἄνθος ἀφιεῖσαι, ἕτεραι δ᾽ ὑποπερκάζουσιν.</line><line lnr="7.127">ἔνθα δὲ κοσμηταὶ πρασιαὶ παρὰ νείατον ὄρχον</line><line lnr="7.128">παντοῖαι πεφύασιν, ἐπηετανὸν γανόωσαι:</line><line lnr="7.129">ἐν δὲ δύω κρῆναι ἡ μέν τ᾽ ἀνὰ κῆπον ἅπαντα</line><line lnr="7.130">σκίδναται,  ἡ δ᾽ ἑτέρωθεν ὑπ᾽ αὐλῆς οὐδὸν ἵησι</line><line lnr="7.131">πρὸς δόμον ὑψηλόν, ὅθεν ὑδρεύοντο πολῖται.</line><line lnr="7.132">τοῖ᾽ ἄρ᾽ ἐν Ἀλκινόοιο θεῶν ἔσαν ἀγλαὰ δῶρα.</line><line lnr="7.133">ἔνθα στὰς θηεῖτο πολύτλας δῖος Ὀδυσσεύς.</line><line lnr="7.134">αὐτὰρ ἐπεὶ δὴ πάντα ἑῷ θηήσατο θυμῷ,</line><line lnr="7.135">καρπαλίμως ὑπὲρ οὐδὸν ἐβήσετο δώματος εἴσω.</line><line lnr="7.136">εὗρε δὲ Φαιήκων ἡγήτορας ἠδὲ μέδοντας</line><line lnr="7.137">σπένδοντας δεπάεσσιν ἐυσκόπῳ ἀργεϊφόντῃ,</line><line lnr="7.138">ᾧ πυμάτῳ σπένδεσκον, ὅτε μνησαίατο κοίτου.</line><line lnr="7.139">αὐτὰρ ὁ βῆ διὰ δῶμα πολύτλας δῖος Ὀδυσσεὺς</line><line lnr="7.140">πολλὴν ἠέρ᾽ ἔχων,  ἥν οἱ περίχευεν Ἀθήνη,</line><line lnr="7.141">ὄφρ᾽ ἵκετ᾽ Ἀρήτην τε καὶ Ἀλκίνοον βασιλῆα.</line><line lnr="7.142">ἀμφὶ δ᾽ ἄρ᾽ Ἀρήτης βάλε γούνασι χεῖρας Ὀδυσσεύς,</line><line lnr="7.143">καὶ τότε δή ῥ᾽ αὐτοῖο πάλιν χύτο θέσφατος ἀήρ.</line><line lnr="7.144">οἱ δ᾽ ἄνεῳ ἐγένοντο, δόμον κάτα φῶτα ἰδόντες:</line><line lnr="7.145">θαύμαζον δ᾽ ὁρόωντες.  ὁ δὲ λιτάνευεν Ὀδυσσεύς:</line><line lnr="7.146">Ἀρήτη, θύγατερ Ῥηξήνορος ἀντιθέοιο,</line><line lnr="7.147">σόν τε πόσιν σά τε γούναθ᾽ ἱκάνω πολλὰ μογήσας</line><line lnr="7.148">τούσδε τε δαιτυμόνας: τοῖσιν θεοὶ ὄλβια δοῖεν</line><line lnr="7.149">ζωέμεναι, καὶ παισὶν ἐπιτρέψειεν ἕκαστος</line><line lnr="7.150">κτήματ᾽ ἐνὶ μεγάροισι γέρας θ᾽ ὅ τι δῆμος ἔδωκεν:</line><line lnr="7.151">αὐτὰρ ἐμοὶ πομπὴν ὀτρύνετε πατρίδ᾽ ἱκέσθαι</line><line lnr="7.152">θᾶσσον, ἐπεὶ δὴ δηθὰ φίλων ἄπο πήματα πάσχω.</line><line lnr="7.153">ὣς εἰπὼν κατ᾽ ἄρ᾽ ἕζετ᾽ ἐπ᾽ ἐσχάρῃ ἐν κονίῃσιν</line><line lnr="7.154">πὰρ πυρί: οἱ δ᾽ ἄρα πάντες ἀκὴν ἐγένοντο σιωπῇ.</line><line lnr="7.155">ὀψὲ δὲ δὴ μετέειπε γέρων ἥρως Ἐχένηος,</line><line lnr="7.156">ὃς δὴ Φαιήκων ἀνδρῶν προγενέστερος ἦεν</line><line lnr="7.157">καὶ μύθοισι κέκαστο, παλαιά τε πολλά τε εἰδώς:</line><line lnr="7.158">ὅ σφιν ἐὺ φρονέων ἀγορήσατο καὶ μετέειπεν:</line><line lnr="7.159">Ἀλκίνο᾽, οὐ μέν τοι τόδε κάλλιον, οὐδὲ ἔοικε,</line><line lnr="7.160">ξεῖνον μὲν χαμαὶ ἧσθαι ἐπ᾽ ἐσχάρῃ ἐν κονίῃσιν,</line><line lnr="7.161">οἵδε δὲ σὸν μῦθον ποτιδέγμενοι ἰσχανόωνται.</line><line lnr="7.162">ἄλλ᾽ ἄγε δὴ ξεῖνον μὲν ἐπὶ θρόνου ἀργυροήλου</line><line lnr="7.163">εἷσον ἀναστήσας, σὺ δὲ κηρύκεσσι κέλευσον</line><line lnr="7.164">οἶνον ἐπικρῆσαι, ἵνα καὶ Διὶ τερπικεραύνῳ</line><line lnr="7.165">σπείσομεν,  ὅς θ᾽ ἱκέτῃσιν ἅμ᾽ αἰδοίοισιν ὀπηδεῖ:</line><line lnr="7.166">δόρπον δὲ ξείνῳ ταμίη δότω ἔνδον ἐόντων.</line><line lnr="7.167">αὐτὰρ ἐπεὶ τό γ᾽ ἄκουσ᾽ ἱερὸν μένος Ἀλκινόοιο,</line><line lnr="7.168">χειρὸς ἑλὼν Ὀδυσῆα δαΐφρονα ποικιλομήτην</line><line lnr="7.169">ὦρσεν ἀπ᾽ ἐσχαρόφιν καὶ ἐπὶ θρόνου εἷσε φαεινοῦ,</line><line lnr="7.170">υἱὸν ἀναστήσας ἀγαπήνορα Λαοδάμαντα,</line><line lnr="7.171">ὅς οἱ πλησίον ἷζε, μάλιστα δέ μιν φιλέεσκεν.</line><line lnr="7.172">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="7.173">καλῇ χρυσείῃ ὑπὲρ ἀργυρέοιο λέβητος,</line><line lnr="7.174">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="7.175">σῖτον δ᾽ αἰδοίη ταμίη παρέθηκε φέρουσα,</line><line lnr="7.176">εἴδατα πόλλ᾽ ἐπιθεῖσα, χαριζομένη παρεόντων.</line><line lnr="7.177">αὐτὰρ ὁ πῖνε καὶ ἦσθε πολύτλας δῖος Ὀδυσσεύς.</line><line lnr="7.178">καὶ τότε κήρυκα προσέφη μένος Ἀλκινόοιο:</line><line lnr="7.179">Ποντόνοε, κρητῆρα κερασσάμενος μέθυ νεῖμον</line><line lnr="7.180">πᾶσιν ἀνὰ μέγαρον,  ἵνα καὶ Διὶ τερπικεραύνῳ</line><line lnr="7.181">σπείσομεν, ὅς θ᾽ ἱκέτῃσιν ἅμ᾽ αἰδοίοισιν ὀπηδεῖ.</line><line lnr="7.182">ὣς φάτο, Ποντόνοος δὲ μελίφρονα οἶνον ἐκίρνα,</line><line lnr="7.183">νώμησεν δ᾽ ἄρα πᾶσιν ἐπαρξάμενος δεπάεσσιν.</line><line lnr="7.184">αὐτὰρ ἐπεὶ σπεῖσάν τ᾽ ἔπιόν θ᾽, ὅσον ἤθελε θυμός,</line><line lnr="7.185">τοῖσιν δ᾽ Ἀλκίνοος ἀγορήσατο καὶ μετέειπε:</line><line lnr="7.186">κέκλυτε, Φαιήκων ἡγήτορες ἠδὲ μέδοντες</line><line lnr="7.187">ὄφρ᾽ εἴπω τά με θυμὸς ἐνὶ στήθεσσι κελεύει.</line><line lnr="7.188">νῦν μὲν δαισάμενοι κατακείετε οἴκαδ᾽ ἰόντες:</line><line lnr="7.189">ἠῶθεν δὲ γέροντας ἐπὶ πλέονας καλέσαντες</line><line lnr="7.190">ξεῖνον ἐνὶ μεγάροις ξεινίσσομεν ἠδὲ θεοῖσιν</line><line lnr="7.191">ῥέξομεν ἱερὰ καλά, ἔπειτα δὲ καὶ περὶ πομπῆς</line><line lnr="7.192">μνησόμεθ᾽, ὥς χ᾽ ὁ ξεῖνος ἄνευθε πόνου καὶ ἀνίης</line><line lnr="7.193">πομπῇ ὑφ᾽ ἡμετέρῃ ἣν πατρίδα γαῖαν ἵκηται</line><line lnr="7.194">χαίρων καρπαλίμως, εἰ καὶ μάλα τηλόθεν ἐστί,</line><line lnr="7.195">μηδέ τι μεσσηγύς γε κακὸν καὶ πῆμα πάθῃσι,</line><line lnr="7.196">πρίν γε τὸν ἧς γαίης ἐπιβήμεναι: ἔνθα δ᾽ ἔπειτα</line><line lnr="7.197">πείσεται, ἅσσα οἱ αἶσα κατὰ κλῶθές τε βαρεῖαι</line><line lnr="7.198">γιγνομένῳ νήσαντο λίνῳ, ὅτε μιν τέκε μήτηρ.</line><line lnr="7.199">εἰ δέ τις ἀθανάτων γε κατ᾽ οὐρανοῦ εἰλήλουθεν,</line><line lnr="7.200">ἄλλο τι δὴ τόδ᾽ ἔπειτα θεοὶ περιμηχανόωνται.</line><line lnr="7.201">αἰεὶ γὰρ τὸ πάρος γε θεοὶ φαίνονται ἐναργεῖς</line><line lnr="7.202">ἡμῖν, εὖτ᾽ ἔρδωμεν ἀγακλειτὰς ἑκατόμβας,</line><line lnr="7.203">δαίνυνταί τε παρ᾽ ἄμμι καθήμενοι ἔνθα περ ἡμεῖς.</line><line lnr="7.204">εἰ δ᾽ ἄρα τις καὶ μοῦνος ἰὼν ξύμβληται ὁδίτης,</line><line lnr="7.205">οὔ τι κατακρύπτουσιν,  ἐπεί σφισιν ἐγγύθεν εἰμέν,</line><line lnr="7.206">ὥς περ Κύκλωπές τε καὶ ἄγρια φῦλα Γιγάντων.</line><line lnr="7.207">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="7.208">Ἀλκίνο᾽, ἄλλο τί τοι μελέτω φρεσίν: οὐ γὰρ ἐγώ γε</line><line lnr="7.209">ἀθανάτοισιν ἔοικα, τοὶ οὐρανὸν εὐρὺν ἔχουσιν,</line><line lnr="7.210">οὐ δέμας οὐδὲ φυήν,  ἀλλὰ θνητοῖσι βροτοῖσιν.</line><line lnr="7.211">οὕς τινας ὑμεῖς ἴστε μάλιστ᾽ ὀχέοντας ὀιζὺν</line><line lnr="7.212">ἀνθρώπων, τοῖσίν κεν ἐν ἄλγεσιν ἰσωσαίμην.</line><line lnr="7.213">καὶ δ᾽ ἔτι κεν καὶ μᾶλλον ἐγὼ κακὰ μυθησαίμην,</line><line lnr="7.214">ὅσσα γε δὴ ξύμπαντα θεῶν ἰότητι μόγησα.</line><line lnr="7.215">ἀλλ᾽ ἐμὲ μὲν δορπῆσαι ἐάσατε κηδόμενόν περ:</line><line lnr="7.216">οὐ γάρ τι στυγερῇ ἐπὶ γαστέρι κύντερον ἄλλο</line><line lnr="7.217">ἔπλετο, ἥ τ᾽ ἐκέλευσεν ἕο μνήσασθαι ἀνάγκῃ</line><line lnr="7.218">καὶ μάλα τειρόμενον καὶ ἐνὶ φρεσὶ πένθος ἔχοντα,</line><line lnr="7.219">ὡς καὶ ἐγὼ πένθος μὲν ἔχω φρεσίν, ἡ δὲ μάλ᾽ αἰεὶ</line><line lnr="7.220">ἐσθέμεναι κέλεται καὶ πινέμεν,  ἐκ δέ με πάντων</line><line lnr="7.221">ληθάνει ὅσσ᾽ ἔπαθον, καὶ ἐνιπλησθῆναι ἀνώγει.</line><line lnr="7.222">ὑμεῖς δ᾽ ὀτρύνεσθαι ἅμ᾽ ἠοῖ φαινομένηφιν,</line><line lnr="7.223">ὥς κ᾽ ἐμὲ τὸν δύστηνον ἐμῆς ἐπιβήσετε πάτρης</line><line lnr="7.224">καί περ πολλὰ παθόντα: ἰδόντα με καὶ λίποι αἰὼν</line><line lnr="7.225">κτῆσιν ἐμήν, δμῶάς τε καὶ ὑψερεφὲς μέγα δῶμα.</line><line lnr="7.226">ὣς ἔφαθ᾽, οἱ δ᾽ ἄρα πάντες ἐπῄνεον ἠδ᾽ ἐκέλευον</line><line lnr="7.227">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</line><line lnr="7.228">αὐτὰρ ἐπεὶ σπεῖσάν τ᾽ ἔπιον θ᾽ ὅσον ἤθελε θυμός,</line><line lnr="7.229">οἱ μὲν κακκείοντες ἔβαν οἶκόνδε ἕκαστος,</line><line lnr="7.230">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</line><line lnr="7.231">πὰρ δέ οἱ Ἀρήτη τε καὶ Ἀλκίνοος θεοειδὴς</line><line lnr="7.232">ἥσθην: ἀμφίπολοι δ᾽ ἀπεκόσμεον ἔντεα δαιτός.</line><line lnr="7.233">τοῖσιν δ᾽ Ἀρήτη λευκώλενος ἤρχετο μύθων:</line><line lnr="7.234">ἔγνω γὰρ φᾶρός τε χιτῶνά τε εἵματ᾽ ἰδοῦσα</line><line lnr="7.235">καλά,  τά ῥ᾽ αὐτὴ τεῦξε σὺν ἀμφιπόλοισι γυναιξί:</line><line lnr="7.236">καί μιν φωνήσασ᾽ ἔπεα πτερόεντα προσηύδα:</line><line lnr="7.237">ξεῖνε, τὸ μέν σε πρῶτον ἐγὼν εἰρήσομαι αὐτή:</line><line lnr="7.238">τίς πόθεν εἰς ἀνδρῶν; τίς τοι τάδε εἵματ᾽ ἔδωκεν;</line><line lnr="7.239">οὐ δὴ φῆς ἐπὶ πόντον ἀλώμενος ἐνθάδ᾽ ἱκέσθαι;</line><line lnr="7.240">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="7.241">ἀργαλέον,  βασίλεια, διηνεκέως ἀγορεῦσαι</line><line lnr="7.242">κήδε᾽, ἐπεί μοι πολλὰ δόσαν θεοὶ Οὐρανίωνες:</line><line lnr="7.243">τοῦτο δέ τοι ἐρέω ὅ μ᾽ ἀνείρεαι ἠδὲ μεταλλᾷς.</line><line lnr="7.244">Ὠγυγίη τις νῆσος ἀπόπροθεν εἰν ἁλὶ κεῖται:</line><line lnr="7.245">ἔνθα μὲν Ἄτλαντος θυγάτηρ,  δολόεσσα Καλυψὼ</line><line lnr="7.246">ναίει ἐυπλόκαμος, δεινὴ θεός: οὐδέ τις αὐτῇ</line><line lnr="7.247">μίσγεται οὔτε θεῶν οὔτε θνητῶν ἀνθρώπων.</line><line lnr="7.248">ἀλλ᾽ ἐμὲ τὸν δύστηνον ἐφέστιον ἤγαγε δαίμων</line><line lnr="7.249">οἶον, ἐπεί μοι νῆα θοὴν ἀργῆτι κεραυνῷ</line><line lnr="7.250">Ζεὺς ἔλσας ἐκέασσε μέσῳ ἐνὶ οἴνοπι πόντῳ.</line><line lnr="7.251">ἔνθ᾽ ἄλλοι μὲν πάντες ἀπέφθιθεν ἐσθλοὶ ἑταῖροι,</line><line lnr="7.252">αὐτὰρ ἐγὼ τρόπιν ἀγκὰς ἑλὼν νεὸς ἀμφιελίσσης</line><line lnr="7.253">ἐννῆμαρ φερόμην: δεκάτῃ δέ με νυκτὶ μελαίνῃ</line><line lnr="7.254">νῆσον ἐς Ὠγυγίην πέλασαν θεοί, ἔνθα Καλυψὼ</line><line lnr="7.255">ναίει ἐυπλόκαμος,  δεινὴ θεός, ἥ με λαβοῦσα</line><line lnr="7.256">ἐνδυκέως ἐφίλει τε καὶ ἔτρεφεν ἠδὲ ἔφασκε</line><line lnr="7.257">θήσειν ἀθάνατον καὶ ἀγήραον ἤματα πάντα:</line><line lnr="7.258">ἀλλ᾽ ἐμὸν οὔ ποτε θυμὸν ἐνὶ στήθεσσιν ἔπειθεν.</line><line lnr="7.259">ἔνθα μὲν ἑπτάετες μένον ἔμπεδον, εἵματα δ᾽ αἰεὶ</line><line lnr="7.260">δάκρυσι δεύεσκον,  τά μοι ἄμβροτα δῶκε Καλυψώ:</line><line lnr="7.261">ἀλλ᾽ ὅτε δὴ ὀγδόατόν μοι ἐπιπλόμενον ἔτος ἦλθεν,</line><line lnr="7.262">καὶ τότε δή μ᾽ ἐκέλευσεν ἐποτρύνουσα νέεσθαι</line><line lnr="7.263">Ζηνὸς ὑπ᾽ ἀγγελίης, ἢ καὶ νόος ἐτράπετ᾽ αὐτῆς.</line><line lnr="7.264">πέμπε δ᾽ ἐπὶ σχεδίης πολυδέσμου, πολλὰ δ᾽ ἔδωκε,</line><line lnr="7.265">σῖτον καὶ μέθυ ἡδύ,  καὶ ἄμβροτα εἵματα ἕσσεν,</line><line lnr="7.266">οὖρον δὲ προέηκεν ἀπήμονά τε λιαρόν τε.</line><line lnr="7.267">ἑπτὰ δὲ καὶ δέκα μὲν πλέον ἤματα ποντοπορεύων,</line><line lnr="7.268">ὀκτωκαιδεκάτῃ δ᾽ ἐφάνη ὄρεα σκιόεντα</line><line lnr="7.269">γαίης ὑμετέρης, γήθησε δέ μοι φίλον ἦτορ</line><line lnr="7.270">δυσμόρῳ: ἦ γὰρ ἔμελλον ἔτι ξυνέσεσθαι ὀιζυῖ</line><line lnr="7.271">πολλῇ, τήν μοι ἐπῶρσε Ποσειδάων ἐνοσίχθων,</line><line lnr="7.272">ὅς μοι ἐφορμήσας ἀνέμους κατέδησε κέλευθον,</line><line lnr="7.273">ὤρινεν δὲ θάλασσαν ἀθέσφατον, οὐδέ τι κῦμα</line><line lnr="7.274">εἴα ἐπὶ σχεδίης ἁδινὰ στενάχοντα φέρεσθαι.</line><line lnr="7.275">τὴν μὲν ἔπειτα θύελλα διεσκέδασ᾽: αὐτὰρ ἐγώ γε</line><line lnr="7.276">νηχόμενος τόδε λαῖτμα διέτμαγον, ὄφρα με γαίῃ</line><line lnr="7.277">ὑμετέρῃ ἐπέλασσε φέρων ἄνεμός τε καὶ ὕδωρ.</line><line lnr="7.278">ἔνθα κέ μ᾽ ἐκβαίνοντα βιήσατο κῦμ᾽ ἐπὶ χέρσου,</line><line lnr="7.279">πέτρῃς πρὸς μεγάλῃσι βαλὸν καὶ ἀτερπέι χώρῳ:</line><line lnr="7.280">ἀλλ᾽ ἀναχασσάμενος νῆχον πάλιν,  ἧος ἐπῆλθον</line><line lnr="7.281">ἐς ποταμόν, τῇ δή μοι ἐείσατο χῶρος ἄριστος,</line><line lnr="7.282">λεῖος πετράων, καὶ ἐπὶ σκέπας ἦν ἀνέμοιο.</line><line lnr="7.283">ἐκ δ᾽ ἔπεσον θυμηγερέων, ἐπὶ δ᾽ ἀμβροσίη νὺξ</line><line lnr="7.284">ἤλυθ᾽. ἐγὼ δ᾽ ἀπάνευθε διιπετέος ποταμοῖο</line><line lnr="7.285">ἐκβὰς ἐν θάμνοισι κατέδραθον,  ἀμφὶ δὲ φύλλα</line><line lnr="7.286">ἠφυσάμην: ὕπνον δὲ θεὸς κατ᾽ ἀπείρονα χεῦεν.</line><line lnr="7.287">ἔνθα μὲν ἐν φύλλοισι φίλον τετιημένος ἦτορ</line><line lnr="7.288">εὗδον παννύχιος καὶ ἐπ᾽ ἠῶ καὶ μέσον ἦμαρ.</line><line lnr="7.289">δείλετό τ᾽ ἠέλιος καί με γλυκὺς ὕπνος ἀνῆκεν.</line><line lnr="7.290">ἀμφιπόλους δ᾽ ἐπὶ θινὶ τεῆς ἐνόησα θυγατρὸς</line><line lnr="7.291">παιζούσας, ἐν δ᾽ αὐτὴ ἔην ἐικυῖα θεῇσι:</line><line lnr="7.292">τὴν ἱκέτευσ᾽: ἡ δ᾽ οὔ τι νοήματος ἤμβροτεν ἐσθλοῦ,</line><line lnr="7.293">ὡς οὐκ ἂν ἔλποιο νεώτερον ἀντιάσαντα</line><line lnr="7.294">ἐρξέμεν: αἰεὶ γάρ τε νεώτεροι ἀφραδέουσιν.</line><line lnr="7.295">ἥ μοι σῖτον ἔδωκεν ἅλις ἠδ᾽ αἴθοπα οἶνον</line><line lnr="7.296">καὶ λοῦσ᾽ ἐν ποταμῷ καί μοι τάδε εἵματ᾽ ἔδωκε.</line><line lnr="7.297">ταῦτά τοι ἀχνύμενός περ ἀληθείην κατέλεξα.</line><line lnr="7.298">τὸν δ᾽ αὖτ᾽ Ἀλκίνοος ἀπαμείβετο φώνησέν τε:</line><line lnr="7.299">ξεῖν᾽, ἦ τοι μὲν τοῦτο γ᾽ ἐναίσιμον οὐκ ἐνόησε</line><line lnr="7.300">παῖς ἐμή,  οὕνεκά σ᾽ οὔ τι μετ᾽ ἀμφιπόλοισι γυναιξὶν</line><line lnr="7.301">ἦγεν ἐς ἡμέτερον, σὺ δ᾽ ἄρα πρώτην ἱκέτευσας.</line><line lnr="7.302">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="7.303">ἥρως, μή τοι τοὔνεκ᾽ ἀμύμονα νείκεε κούρην:</line><line lnr="7.304">ἡ μὲν γάρ μ᾽ ἐκέλευε σὺν ἀμφιπόλοισιν ἕπεσθαι,</line><line lnr="7.305">ἀλλ᾽ ἐγὼ οὐκ ἔθελον δείσας αἰσχυνόμενός τε,</line><line lnr="7.306">μή πως καὶ σοὶ θυμὸς ἐπισκύσσαιτο ἰδόντι:</line><line lnr="7.307">δύσζηλοι γάρ τ᾽ εἰμὲν ἐπὶ χθονὶ φῦλ᾽ ἀνθρώπων.</line><line lnr="7.308">τὸν δ᾽ αὖτ᾽ Ἀλκίνοος ἀπαμείβετο φώνησέν τε:</line><line lnr="7.309">ξεῖν᾽, οὔ μοι τοιοῦτον ἐνὶ στήθεσσι φίλον κῆρ</line><line lnr="7.310">μαψιδίως κεχολῶσθαι: ἀμείνω δ᾽ αἴσιμα πάντα.</line><line lnr="7.311">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</line><line lnr="7.312">τοῖος ἐὼν οἷός ἐσσι, τά τε φρονέων ἅ τ᾽ ἐγώ περ,</line><line lnr="7.313">παῖδά τ᾽ ἐμὴν ἐχέμεν καὶ ἐμὸς γαμβρὸς καλέεσθαι</line><line lnr="7.314">αὖθι μένων: οἶκον δέ κ᾽ ἐγὼ καὶ κτήματα δοίην,</line><line lnr="7.315">εἴ κ᾽ ἐθέλων γε μένοις: ἀέκοντα δέ σ᾽ οὔ τις ἐρύξει</line><line lnr="7.316">Φαιήκων: μὴ τοῦτο φίλον Διὶ πατρὶ γένοιτο.</line><line lnr="7.317">πομπὴν δ᾽ ἐς τόδ᾽ ἐγὼ τεκμαίρομαι, ὄφρ᾽ ἐὺ εἰδῇς,</line><line lnr="7.318">αὔριον ἔς: τῆμος δὲ σὺ μὲν δεδμημένος ὕπνῳ</line><line lnr="7.319">λέξεαι, οἱ δ᾽ ἐλόωσι γαλήνην, ὄφρ᾽ ἂν ἵκηαι</line><line lnr="7.320">πατρίδα σὴν καὶ δῶμα,  καὶ εἴ πού τοι φίλον ἐστίν,</line><line lnr="7.321">εἴ περ καὶ μάλα πολλὸν ἑκαστέρω ἔστ᾽ Εὐβοίης,</line><line lnr="7.322">τήν περ τηλοτάτω φάσ᾽ ἔμμεναι, οἵ μιν ἴδοντο</line><line lnr="7.323">λαῶν ἡμετέρων, ὅτε τε ξανθὸν Ῥαδάμανθυν</line><line lnr="7.324">ἦγον ἐποψόμενον Τιτυὸν Γαιήιον υἱόν.</line><line lnr="7.325">καὶ μὲν οἱ ἔνθ᾽ ἦλθον καὶ ἄτερ καμάτοιο τέλεσσαν</line><line lnr="7.326">ἤματι τῷ αὐτῷ καὶ ἀπήνυσαν οἴκαδ᾽ ὀπίσσω.</line><line lnr="7.327">εἰδήσεις δὲ καὶ αὐτὸς ἐνὶ φρεσὶν ὅσσον ἄρισται</line><line lnr="7.328">νῆες ἐμαὶ καὶ κοῦροι ἀναρρίπτειν ἅλα πηδῷ.</line><line lnr="7.329">ὣς φάτο, γήθησεν δὲ πολύτλας δῖος Ὀδυσσεύς,</line><line lnr="7.330">εὐχόμενος δ᾽ ἄρα εἶπεν,  ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="7.331">Ζεῦ πάτερ, αἴθ᾽ ὅσα εἶπε τελευτήσειεν ἅπαντα</line><line lnr="7.332">Ἀλκίνοος: τοῦ μέν κεν ἐπὶ ζείδωρον ἄρουραν</line><line lnr="7.333">ἄσβεστον κλέος εἴη, ἐγὼ δέ κε πατρίδ᾽ ἱκοίμην.</line><line lnr="7.334">ὣς οἱ μὲν τοιαῦτα πρὸς ἀλλήλους ἀγόρευον:</line><line lnr="7.335">κέκλετο δ᾽ Ἀρήτη λευκώλενος ἀμφιπόλοισιν</line><line lnr="7.336">δέμνι᾽ ὑπ᾽ αἰθούσῃ θέμεναι καὶ ῥήγεα καλὰ</line><line lnr="7.337">πορφύρε᾽ ἐμβαλέειν, στορέσαι τ᾽ ἐφύπερθε τάπητας</line><line lnr="7.338">χλαίνας τ᾽ ἐνθέμεναι οὔλας καθύπερθεν ἕσασθαι.</line><line lnr="7.339">αἱ δ᾽ ἴσαν ἐκ μεγάροιο δάος μετὰ χερσὶν ἔχουσαι:</line><line lnr="7.340">αὐτὰρ ἐπεὶ στόρεσαν πυκινὸν λέχος ἐγκονέουσαι,</line><line lnr="7.341">ὤτρυνον δ᾽ Ὀδυσῆα παριστάμεναι ἐπέεσσιν:</line><line lnr="7.342">ὄρσο κέων, ὦ ξεῖνε: πεποίηται δέ τοι εὐνή.</line><line lnr="7.343">ὣς φάν, τῷ δ᾽ ἀσπαστὸν ἐείσατο κοιμηθῆναι.</line><line lnr="7.344">ὣς ὁ μὲν ἔνθα καθεῦδε πολύτλας δῖος Ὀδυσσεὺς</line><line lnr="7.345">τρητοῖς ἐν λεχέεσσιν ὑπ᾽ αἰθούσῃ ἐριδούπῳ:</line><line lnr="7.346">Ἀλκίνοος δ᾽ ἄρα λέκτο μυχῷ δόμου ὑψηλοῖο,</line><line lnr="7.347">πὰρ δὲ γυνὴ δέσποινα λέχος πόρσυνε καὶ εὐνήν.</line></lvl><lvl d="Odysseus meets the Phaeacians" c="ff8e8e" f="000000" sz="586"><line lnr="8.1">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="8.2">ὤρνυτ᾽ ἄρ᾽ ἐξ εὐνῆς ἱερὸν μένος Ἀλκινόοιο,</line><line lnr="8.3">ἂν δ᾽ ἄρα διογενὴς ὦρτο πτολίπορθος Ὀδυσσεύς.</line><line lnr="8.4">τοῖσιν δ᾽ ἡγεμόνευ᾽ ἱερὸν μένος Ἀλκινόοιο</line><line lnr="8.5">Φαιήκων ἀγορήνδ᾽,  ἥ σφιν παρὰ νηυσὶ τέτυκτο.</line><line lnr="8.6">ἐλθόντες δὲ καθῖζον ἐπὶ ξεστοῖσι λίθοισι</line><line lnr="8.7">πλησίον. ἡ δ᾽ ἀνὰ ἄστυ μετῴχετο Παλλὰς Ἀθήνη</line><line lnr="8.8">εἰδομένη κήρυκι δαΐφρονος Ἀλκινόοιο,</line><line lnr="8.9">νόστον Ὀδυσσῆι μεγαλήτορι μητιόωσα,</line><line lnr="8.10">καί ῥα ἑκάστῳ φωτὶ παρισταμένη φάτο μῦθον:</line><line lnr="8.11">δεῦτ᾽ ἄγε, Φαιήκων ἡγήτορες ἠδὲ μέδοντες,</line><line lnr="8.12">εἰς ἀγορὴν ἰέναι, ὄφρα ξείνοιο πύθησθε,</line><line lnr="8.13">ὃς νέον Ἀλκινόοιο δαΐφρονος ἵκετο δῶμα</line><line lnr="8.14">πόντον ἐπιπλαγχθείς, δέμας ἀθανάτοισιν ὁμοῖος.</line><line lnr="8.15">ὣς εἰποῦσ᾽ ὤτρυνε μένος καὶ θυμὸν ἑκάστου.</line><line lnr="8.16">καρπαλίμως δ᾽ ἔμπληντο βροτῶν ἀγοραί τε καὶ ἕδραι</line><line lnr="8.17">ἀγρομένων: πολλοὶ δ᾽ ἄρ᾽ ἐθηήσαντο ἰδόντες</line><line lnr="8.18">υἱὸν Λαέρταο δαΐφρονα: τῷ δ᾽ ἄρ᾽ Ἀθήνη</line><line lnr="8.19">θεσπεσίην κατέχευε χάριν κεφαλῇ τε καὶ ὤμοις</line><line lnr="8.20">καί μιν μακρότερον καὶ πάσσονα θῆκεν ἰδέσθαι,</line><line lnr="8.21">ὥς κεν Φαιήκεσσι φίλος πάντεσσι γένοιτο</line><line lnr="8.22">δεινός τ᾽ αἰδοῖός τε καὶ ἐκτελέσειεν ἀέθλους</line><line lnr="8.23">πολλούς, τοὺς Φαίηκες ἐπειρήσαντ᾽ Ὀδυσῆος.</line><line lnr="8.24">αὐτὰρ ἐπεί ῥ᾽ ἤγερθεν ὁμηγερέες τ᾽ ἐγένοντο,</line><line lnr="8.25">τοῖσιν δ᾽ Ἀλκίνοος ἀγορήσατο καὶ μετέειπε:</line><line lnr="8.26">κέκλυτε, Φαιήκων ἡγήτορες ἠδὲ μέδοντες,</line><line lnr="8.27">ὄφρ᾽ εἴπω τά με θυμὸς ἐνὶ στήθεσσι κελεύει.</line><line lnr="8.28">ξεῖνος ὅδ᾽, οὐκ οἶδ᾽ ὅς τις, ἀλώμενος ἵκετ᾽ ἐμὸν δῶ,</line><line lnr="8.29">ἠὲ πρὸς ἠοίων ἦ ἑσπερίων ἀνθρώπων:</line><line lnr="8.30">πομπὴν δ᾽ ὀτρύνει,  καὶ λίσσεται ἔμπεδον εἶναι.</line><line lnr="8.31">ἡμεῖς δ᾽, ὡς τὸ πάρος περ, ἐποτρυνώμεθα πομπήν.</line><line lnr="8.32">οὐδὲ γὰρ οὐδέ τις ἄλλος, ὅτις κ᾽ ἐμὰ δώμαθ᾽ ἵκηται,</line><line lnr="8.33">ἐνθάδ᾽ ὀδυρόμενος δηρὸν μένει εἵνεκα πομπῆς.</line><line lnr="8.34">ἀλλ᾽ ἄγε νῆα μέλαιναν ἐρύσσομεν εἰς ἅλα δῖαν</line><line lnr="8.35">πρωτόπλοον,  κούρω δὲ δύω καὶ πεντήκοντα</line><line lnr="8.36">κρινάσθων κατὰ δῆμον, ὅσοι πάρος εἰσὶν ἄριστοι.</line><line lnr="8.37">δησάμενοι δ᾽ ἐὺ πάντες ἐπὶ κληῖσιν ἐρετμὰ</line><line lnr="8.38">ἔκβητ᾽: αὐτὰρ ἔπειτα θοὴν ἀλεγύνετε δαῖτα</line><line lnr="8.39">ἡμέτερόνδ᾽ ἐλθόντες: ἐγὼ δ᾽ ἐὺ πᾶσι παρέξω.</line><line lnr="8.40">κούροισιν μὲν ταῦτ᾽ ἐπιτέλλομαι: αὐτὰρ οἱ ἄλλοι</line><line lnr="8.41">σκηπτοῦχοι βασιλῆες ἐμὰ πρὸς δώματα καλὰ</line><line lnr="8.42">ἔρχεσθ᾽, ὄφρα ξεῖνον ἐνὶ μεγάροισι φιλέωμεν,</line><line lnr="8.43">μηδέ τις ἀρνείσθω. καλέσασθε δὲ θεῖον ἀοιδὸν</line><line lnr="8.44">Δημόδοκον: τῷ γάρ ῥα θεὸς πέρι δῶκεν ἀοιδὴν</line><line lnr="8.45">τέρπειν,  ὅππῃ θυμὸς ἐποτρύνῃσιν ἀείδειν.</line><line lnr="8.46">ὣς ἄρα φωνήσας ἡγήσατο, τοὶ δ᾽ ἅμ᾽ ἕποντο</line><line lnr="8.47">σκηπτοῦχοι: κῆρυξ δὲ μετῴχετο θεῖον ἀοιδόν.</line><line lnr="8.48">κούρω δὲ κρινθέντε δύω καὶ πεντήκοντα</line><line lnr="8.49">βήτην, ὡς ἐκέλευσ᾽, ἐπὶ θῖν᾽ ἁλὸς ἀτρυγέτοιο.</line><line lnr="8.50">αὐτὰρ ἐπεί ῥ᾽ ἐπὶ νῆα κατήλυθον ἠδὲ θάλασσαν,</line><line lnr="8.51">νῆα μὲν οἵ γε μέλαιναν ἁλὸς βένθοσδε ἔρυσσαν,</line><line lnr="8.52">ἐν δ᾽ ἱστόν τ᾽ ἐτίθεντο καὶ ἱστία νηὶ μελαίνῃ,</line><line lnr="8.53">ἠρτύναντο δ᾽ ἐρετμὰ τροποῖς ἐν δερματίνοισι,</line><line lnr="8.54">πάντα κατὰ μοῖραν, ἀνά θ᾽ ἱστία λευκὰ πέτασσαν.</line><line lnr="8.55">ὑψοῦ δ᾽ ἐν νοτίῳ τήν γ᾽ ὥρμισαν: αὐτὰρ ἔπειτα</line><line lnr="8.56">βάν ῥ᾽ ἴμεν Ἀλκινόοιο δαΐφρονος ἐς μέγα δῶμα.</line><line lnr="8.57">πλῆντο δ᾽ ἄρ᾽ αἴθουσαί τε καὶ ἕρκεα καὶ δόμοι ἀνδρῶν</line><line lnr="8.58">ἀγρομένων: πολλοὶ δ᾽ ἄρ᾽ ἔσαν, νέοι ἠδὲ παλαιοί.</line><line lnr="8.59">τοῖσιν δ᾽ Ἀλκίνοος δυοκαίδεκα μῆλ᾽ ἱέρευσεν,</line><line lnr="8.60">ὀκτὼ δ᾽ ἀργιόδοντας ὕας,  δύο δ᾽ εἰλίποδας βοῦς:</line><line lnr="8.61">τοὺς δέρον ἀμφί θ᾽ ἕπον, τετύκοντό τε δαῖτ᾽ ἐρατεινήν.</line><line lnr="8.62">κῆρυξ δ᾽ ἐγγύθεν ἦλθεν ἄγων ἐρίηρον ἀοιδόν,</line><line lnr="8.63">τὸν πέρι μοῦσ᾽ ἐφίλησε, δίδου δ᾽ ἀγαθόν τε κακόν τε:</line><line lnr="8.64">ὀφθαλμῶν μὲν ἄμερσε, δίδου δ᾽ ἡδεῖαν ἀοιδήν.</line><line lnr="8.65">τῷ δ᾽ ἄρα Ποντόνοος θῆκε θρόνον ἀργυρόηλον</line><line lnr="8.66">μέσσῳ δαιτυμόνων, πρὸς κίονα μακρὸν ἐρείσας:</line><line lnr="8.67">κὰδ δ᾽ ἐκ πασσαλόφι κρέμασεν φόρμιγγα λίγειαν</line><line lnr="8.68">αὐτοῦ ὑπὲρ κεφαλῆς καὶ ἐπέφραδε χερσὶν ἑλέσθαι</line><line lnr="8.69">κῆρυξ: πὰρ δ᾽ ἐτίθει κάνεον καλήν τε τράπεζαν,</line><line lnr="8.70">πὰρ δὲ δέπας οἴνοιο,  πιεῖν ὅτε θυμὸς ἀνώγοι.</line><line lnr="8.71">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="8.72">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="8.73">μοῦσ᾽ ἄρ᾽ ἀοιδὸν ἀνῆκεν ἀειδέμεναι κλέα ἀνδρῶν,</line><line lnr="8.74">οἴμης τῆς τότ᾽ ἄρα κλέος οὐρανὸν εὐρὺν ἵκανε,</line><line lnr="8.75">νεῖκος Ὀδυσσῆος καὶ Πηλεΐδεω Ἀχιλῆος,</line><line lnr="8.76">ὥς ποτε δηρίσαντο θεῶν ἐν δαιτὶ θαλείῃ</line><line lnr="8.77">ἐκπάγλοις ἐπέεσσιν, ἄναξ δ᾽ ἀνδρῶν Ἀγαμέμνων</line><line lnr="8.78">χαῖρε νόῳ, ὅ τ᾽ ἄριστοι Ἀχαιῶν δηριόωντο.</line><line lnr="8.79">ὣς γάρ οἱ χρείων μυθήσατο Φοῖβος Ἀπόλλων</line><line lnr="8.80">Πυθοῖ ἐν ἠγαθέῃ,  ὅθ᾽ ὑπέρβη λάινον οὐδὸν</line><line lnr="8.81">χρησόμενος: τότε γάρ ῥα κυλίνδετο πήματος ἀρχὴ</line><line lnr="8.82">Τρωσί τε καὶ Δαναοῖσι Διὸς μεγάλου διὰ βουλάς.</line><line lnr="8.83">ταῦτ᾽ ἄρ᾽ ἀοιδὸς ἄειδε περικλυτός: αὐτὰρ Ὀδυσσεὺς</line><line lnr="8.84">πορφύρεον μέγα φᾶρος ἑλὼν χερσὶ στιβαρῇσι</line><line lnr="8.85">κὰκ κεφαλῆς εἴρυσσε,  κάλυψε δὲ καλὰ πρόσωπα:</line><line lnr="8.86">αἴδετο γὰρ Φαίηκας ὑπ᾽ ὀφρύσι δάκρυα λείβων.</line><line lnr="8.87">ἦ τοι ὅτε λήξειεν ἀείδων θεῖος ἀοιδός,</line><line lnr="8.88">δάκρυ ὀμορξάμενος κεφαλῆς ἄπο φᾶρος ἕλεσκε</line><line lnr="8.89">καὶ δέπας ἀμφικύπελλον ἑλὼν σπείσασκε θεοῖσιν:</line><line lnr="8.90">αὐτὰρ ὅτ᾽ ἂψ ἄρχοιτο καὶ ὀτρύνειαν ἀείδειν</line><line lnr="8.91">Φαιήκων οἱ ἄριστοι, ἐπεὶ τέρποντ᾽ ἐπέεσσιν,</line><line lnr="8.92">ἂψ Ὀδυσεὺς κατὰ κρᾶτα καλυψάμενος γοάασκεν.</line><line lnr="8.93">ἔνθ᾽ ἄλλους μὲν πάντας ἐλάνθανε δάκρυα λείβων,</line><line lnr="8.94">Ἀλκίνοος δέ μιν οἶος ἐπεφράσατ᾽ ἠδ᾽ ἐνόησεν</line><line lnr="8.95">ἥμενος ἄγχ᾽ αὐτοῦ,  βαρὺ δὲ στενάχοντος ἄκουσεν.</line><line lnr="8.96">αἶψα δὲ Φαιήκεσσι φιληρέτμοισι μετηύδα:</line><line lnr="8.97">κέκλυτε, Φαιήκων ἡγήτορες ἠδὲ μέδοντες.</line><line lnr="8.98">ἤδη μὲν δαιτὸς κεκορήμεθα θυμὸν ἐίσης</line><line lnr="8.99">φόρμιγγός θ᾽, ἣ δαιτὶ συνήορός ἐστι θαλείῃ:</line><line lnr="8.100">νῦν δ᾽ ἐξέλθωμεν καὶ ἀέθλων πειρηθῶμεν</line><line lnr="8.101">πάντων, ὥς χ᾽ ὁ ξεῖνος ἐνίσπῃ οἷσι φίλοισιν</line><line lnr="8.102">οἴκαδε νοστήσας, ὅσσον περιγιγνόμεθ᾽ ἄλλων</line><line lnr="8.103">πύξ τε παλαιμοσύνῃ τε καὶ ἅλμασιν ἠδὲ πόδεσσιν.</line><line lnr="8.104">ὣς ἄρα φωνήσας ἡγήσατο, τοὶ δ᾽ ἅμ᾽ ἕποντο.</line><line lnr="8.105">κὰδ δ᾽ ἐκ πασσαλόφι κρέμασεν φόρμιγγα λίγειαν,</line><line lnr="8.106">Δημοδόκου δ᾽ ἕλε χεῖρα καὶ ἔξαγεν ἐκ μεγάροιο</line><line lnr="8.107">κῆρυξ: ἦρχε δὲ τῷ αὐτὴν ὁδὸν ἥν περ οἱ ἄλλοι</line><line lnr="8.108">Φαιήκων οἱ ἄριστοι, ἀέθλια θαυμανέοντες.</line><line lnr="8.109">βὰν δ᾽ ἴμεν εἰς ἀγορήν, ἅμα δ᾽ ἕσπετο πουλὺς ὅμιλος,</line><line lnr="8.110">μυρίοι: ἂν δ᾽ ἵσταντο νέοι πολλοί τε καὶ ἐσθλοί.</line><line lnr="8.111">ὦρτο μὲν Ἀκρόνεώς τε καὶ Ὠκύαλος καὶ Ἐλατρεύς,</line><line lnr="8.112">Ναυτεύς τε Πρυμνεύς τε καὶ Ἀγχίαλος καὶ Ἐρετμεύς,</line><line lnr="8.113">Ποντεύς τε Πρωρεύς τε, Θόων Ἀναβησίνεώς τε</line><line lnr="8.114">Ἀμφίαλός θ᾽, υἱὸς Πολυνήου Τεκτονίδαο:</line><line lnr="8.115">ἂν δὲ καὶ Εὐρύαλος,  βροτολοιγῷ ἶσος Ἄρηϊ,</line><line lnr="8.116">Ναυβολίδης, ὃς ἄριστος ἔην εἶδός τε δέμας τε</line><line lnr="8.117">πάντων Φαιήκων μετ᾽ ἀμύμονα Λαοδάμαντα.</line><line lnr="8.118">ἂν δ᾽ ἔσταν τρεῖς παῖδες ἀμύμονος Ἀλκινόοιο,</line><line lnr="8.119">Λαοδάμας θ᾽ Ἅλιός τε καὶ ἀντίθεος Κλυτόνηος.</line><line lnr="8.120">οἱ δ᾽ ἦ τοι πρῶτον μὲν ἐπειρήσαντο πόδεσσι.</line><line lnr="8.121">τοῖσι δ᾽ ἀπὸ νύσσης τέτατο δρόμος: οἱ δ᾽ ἅμα πάντες</line><line lnr="8.122">καρπαλίμως ἐπέτοντο κονίοντες πεδίοιο:</line><line lnr="8.123">τῶν δὲ θέειν ὄχ᾽ ἄριστος ἔην Κλυτόνηος ἀμύμων:</line><line lnr="8.124">ὅσσον τ᾽ ἐν νειῷ οὖρον πέλει ἡμιόνοιιν,</line><line lnr="8.125">τόσσον ὑπεκπροθέων λαοὺς ἵκεθ᾽, οἱ δ᾽ ἐλίποντο.</line><line lnr="8.126">οἱ δὲ παλαιμοσύνης ἀλεγεινῆς πειρήσαντο:</line><line lnr="8.127">τῇ δ᾽ αὖτ᾽ Εὐρύαλος ἀπεκαίνυτο πάντας ἀρίστους.</line><line lnr="8.128">ἅλματι δ᾽ Ἀμφίαλος πάντων προφερέστατος ἦεν:</line><line lnr="8.129">δίσκῳ δ᾽ αὖ πάντων πολὺ φέρτατος ἦεν Ἐλατρεύς,</line><line lnr="8.130">πὺξ δ᾽ αὖ Λαοδάμας,  ἀγαθὸς πάϊς Ἀλκινόοιο.</line><line lnr="8.131">αὐτὰρ ἐπεὶ δὴ πάντες ἐτέρφθησαν φρέν᾽ ἀέθλοις,</line><line lnr="8.132">τοῖς ἄρα Λαοδάμας μετέφη πάϊς Ἀλκινόοιο:</line><line lnr="8.133">δεῦτε, φίλοι, τὸν ξεῖνον ἐρώμεθα εἴ τιν᾽ ἄεθλον</line><line lnr="8.134">οἶδέ τε καὶ δεδάηκε. φυήν γε μὲν οὐ κακός ἐστι,</line><line lnr="8.135">μηρούς τε κνήμας τε καὶ ἄμφω χεῖρας ὕπερθεν</line><line lnr="8.136">αὐχένα τε στιβαρὸν μέγα τε σθένος: οὐδέ τι ἥβης</line><line lnr="8.137">δεύεται, ἀλλὰ κακοῖσι συνέρρηκται πολέεσσιν:</line><line lnr="8.138">οὐ γὰρ ἐγώ γέ τί φημι κακώτερον ἄλλο θαλάσσης</line><line lnr="8.139">ἄνδρα γε συγχεῦαι, εἰ καὶ μάλα καρτερὸς εἴη.</line><line lnr="8.140">τὸν δ᾽ αὖτ᾽ Εὐρύαλος ἀπαμείβετο φώνησέν τε:</line><line lnr="8.141">Λαοδάμα, μάλα τοῦτο ἔπος κατὰ μοῖραν ἔειπες.</line><line lnr="8.142">αὐτὸς νῦν προκάλεσσαι ἰὼν καὶ πέφραδε μῦθον.</line><line lnr="8.143">αὐτὰρ ἐπεὶ τό γ᾽ ἄκουσ᾽ ἀγαθὸς πάϊς Ἀλκινόοιο,</line><line lnr="8.144">στῆ ῥ᾽ ἐς μέσσον ἰὼν καὶ Ὀδυσσῆα προσέειπε:</line><line lnr="8.145">δεῦρ᾽ ἄγε καὶ σύ,  ξεῖνε πάτερ, πείρησαι ἀέθλων,</line><line lnr="8.146">εἴ τινά που δεδάηκας: ἔοικε δέ σ᾽ ἴδμεν ἀέθλους:</line><line lnr="8.147">οὐ μὲν γὰρ μεῖζον κλέος ἀνέρος ὄφρα κ᾽ ἔῃσιν,</line><line lnr="8.148">ἤ ὅ τι ποσσίν τε ῥέξῃ καὶ χερσὶν ἑῇσιν.</line><line lnr="8.149">ἀλλ᾽ ἄγε πείρησαι, σκέδασον δ᾽ ἀπὸ κήδεα θυμοῦ.</line><line lnr="8.150">σοὶ δ᾽ ὁδὸς οὐκέτι δηρὸν ἀπέσσεται,  ἀλλά τοι ἤδη</line><line lnr="8.151">νηῦς τε κατείρυσται καὶ ἐπαρτέες εἰσὶν ἑταῖροι.</line><line lnr="8.152">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="8.153">Λαοδάμα, τί με ταῦτα κελεύετε κερτομέοντες;</line><line lnr="8.154">κήδεά μοι καὶ μᾶλλον ἐνὶ φρεσὶν ἤ περ ἄεθλοι,</line><line lnr="8.155">ὃς πρὶν μὲν μάλα πολλὰ πάθον καὶ πολλὰ μόγησα,</line><line lnr="8.156">νῦν δὲ μεθ᾽ ὑμετέρῃ ἀγορῇ νόστοιο χατίζων</line><line lnr="8.157">ἧμαι, λισσόμενος βασιλῆά τε πάντα τε δῆμον.</line><line lnr="8.158">τὸν δ᾽ αὖτ᾽ Εὐρύαλος ἀπαμείβετο νείκεσέ τ᾽ ἄντην:</line><line lnr="8.159">οὐ γάρ σ᾽ οὐδέ, ξεῖνε, δαήμονι φωτὶ ἐίσκω</line><line lnr="8.160">ἄθλων,  οἷά τε πολλὰ μετ᾽ ἀνθρώποισι πέλονται,</line><line lnr="8.161">ἀλλὰ τῷ, ὅς θ᾽ ἅμα νηὶ πολυκλήιδι θαμίζων,</line><line lnr="8.162">ἀρχὸς ναυτάων οἵ τε πρηκτῆρες ἔασιν,</line><line lnr="8.163">φόρτου τε μνήμων καὶ ἐπίσκοπος ᾖσιν ὁδαίων</line><line lnr="8.164">κερδέων θ᾽ ἁρπαλέων: οὐδ᾽ ἀθλητῆρι ἔοικας.</line><line lnr="8.165">τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="8.166">ξεῖν᾽,  οὐ καλὸν ἔειπες: ἀτασθάλῳ ἀνδρὶ ἔοικας.</line><line lnr="8.167">οὕτως οὐ πάντεσσι θεοὶ χαρίεντα διδοῦσιν</line><line lnr="8.168">ἀνδράσιν, οὔτε φυὴν οὔτ᾽ ἂρ φρένας οὔτ᾽ ἀγορητύν.</line><line lnr="8.169">ἄλλος μὲν γάρ τ᾽ εἶδος ἀκιδνότερος πέλει ἀνήρ,</line><line lnr="8.170">ἀλλὰ θεὸς μορφὴν ἔπεσι στέφει,  οἱ δέ τ᾽ ἐς αὐτὸν</line><line lnr="8.171">τερπόμενοι λεύσσουσιν: ὁ δ᾽ ἀσφαλέως ἀγορεύει</line><line lnr="8.172">αἰδοῖ μειλιχίῃ, μετὰ δὲ πρέπει ἀγρομένοισιν,</line><line lnr="8.173">ἐρχόμενον δ᾽ ἀνὰ ἄστυ θεὸν ὣς εἰσορόωσιν.</line><line lnr="8.174">ἄλλος δ᾽ αὖ εἶδος μὲν ἀλίγκιος ἀθανάτοισιν,</line><line lnr="8.175">ἀλλ᾽ οὔ οἱ χάρις ἀμφιπεριστέφεται ἐπέεσσιν,</line><line lnr="8.176">ὡς καὶ σοὶ εἶδος μὲν ἀριπρεπές, οὐδέ κεν ἄλλως</line><line lnr="8.177">οὐδὲ θεὸς τεύξειε, νόον δ᾽ ἀποφώλιός ἐσσι.</line><line lnr="8.178">ὤρινάς μοι θυμὸν ἐνὶ στήθεσσι φίλοισιν</line><line lnr="8.179">εἰπὼν οὐ κατὰ κόσμον. ἐγὼ δ᾽ οὐ νῆις ἀέθλων,</line><line lnr="8.180">ὡς σύ γε μυθεῖαι,  ἀλλ᾽ ἐν πρώτοισιν ὀίω</line><line lnr="8.181">ἔμμεναι, ὄφρ᾽ ἥβῃ τε πεποίθεα χερσί τ᾽ ἐμῇσι.</line><line lnr="8.182">νῦν δ᾽ ἔχομαι κακότητι καὶ ἄλγεσι: πολλὰ γὰρ ἔτλην</line><line lnr="8.183">ἀνδρῶν τε πτολέμους ἀλεγεινά τε κύματα πείρων.</line><line lnr="8.184">ἀλλὰ καὶ ὥς, κακὰ πολλὰ παθών, πειρήσομ᾽ ἀέθλων:</line><line lnr="8.185">θυμοδακὴς γὰρ μῦθος,  ἐπώτρυνας δέ με εἰπών.</line><line lnr="8.186">ἦ ῥα καὶ αὐτῷ φάρει ἀναΐξας λάβε δίσκον</line><line lnr="8.187">μείζονα καὶ πάχετον, στιβαρώτερον οὐκ ὀλίγον περ</line><line lnr="8.188">ἢ οἵῳ Φαίηκες ἐδίσκεον ἀλλήλοισι.</line><line lnr="8.189">τόν ῥα περιστρέψας ἧκε στιβαρῆς ἀπὸ χειρός,</line><line lnr="8.190">βόμβησεν δὲ λίθος: κατὰ δ᾽ ἔπτηξαν ποτὶ γαίῃ</line><line lnr="8.191">Φαίηκες δολιχήρετμοι, ναυσίκλυτοι ἄνδρες,</line><line lnr="8.192">λᾶος ὑπὸ ῥιπῆς: ὁ δ᾽ ὑπέρπτατο σήματα πάντων</line><line lnr="8.193">ῥίμφα θέων ἀπὸ χειρός. ἔθηκε δὲ τέρματ᾽ Ἀθήνη</line><line lnr="8.194">ἀνδρὶ δέμας ἐικυῖα, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="8.195">καί κ᾽ ἀλαός τοι,  ξεῖνε, διακρίνειε τὸ σῆμα</line><line lnr="8.196">ἀμφαφόων, ἐπεὶ οὔ τι μεμιγμένον ἐστὶν ὁμίλῳ,</line><line lnr="8.197">ἀλλὰ πολὺ πρῶτον. σὺ δὲ θάρσει τόνδε γ᾽ ἄεθλον:</line><line lnr="8.198">οὔ τις Φαιήκων τόδε γ᾽ ἵξεται, οὐδ᾽ ὑπερήσει.</line><line lnr="8.199">ὣς φάτο, γήθησεν δὲ πολύτλας δῖος Ὀδυσσεύς,</line><line lnr="8.200">χαὶρων,  οὕνεχ᾽ ἑταῖρον ἐνηέα λεῦσσ᾽ ἐν ἀγῶνι.</line><line lnr="8.201">καὶ τότε κουφότερον μετεφώνεε Φαιήκεσσιν:</line><line lnr="8.202">τοῦτον νῦν ἀφίκεσθε, νέοι. τάχα δ᾽ ὕστερον ἄλλον</line><line lnr="8.203">ἥσειν ἢ τοσσοῦτον ὀίομαι ἢ ἔτι μᾶσσον.</line><line lnr="8.204">τῶν δ᾽ ἄλλων ὅτινα κραδίη θυμός τε κελεύει,</line><line lnr="8.205">δεῦρ᾽ ἄγε πειρηθήτω,  ἐπεί μ᾽ ἐχολώσατε λίην,</line><line lnr="8.206">ἢ πὺξ ἠὲ πάλῃ ἢ καὶ ποσίν, οὔ τι μεγαίρω,</line><line lnr="8.207">πάντων Φαιήκων, πλήν γ᾽ αὐτοῦ Λαοδάμαντος.</line><line lnr="8.208">ξεῖνος γάρ μοι ὅδ᾽ ἐστί: τίς ἂν φιλέοντι μάχοιτο;</line><line lnr="8.209">ἄφρων δὴ κεῖνός γε καὶ οὐτιδανὸς πέλει ἀνήρ,</line><line lnr="8.210">ὅς τις ξεινοδόκῳ ἔριδα προφέρηται ἀέθλων</line><line lnr="8.211">δήμῳ ἐν ἀλλοδαπῷ: ἕο δ᾽ αὐτοῦ πάντα κολούει.</line><line lnr="8.212">τῶν δ᾽ ἄλλων οὔ πέρ τιν᾽ ἀναίνομαι οὐδ᾽ ἀθερίζω,</line><line lnr="8.213">ἀλλ᾽ ἐθέλω ἴδμεν καὶ πειρηθήμεναι ἄντην.</line><line lnr="8.214">πάντα γὰρ οὐ κακός εἰμι, μετ᾽ ἀνδράσιν ὅσσοι ἄεθλοι:</line><line lnr="8.215">εὖ μὲν τόξον οἶδα ἐύξοον ἀμφαφάασθαι:</line><line lnr="8.216">πρῶτός κ᾽ ἄνδρα βάλοιμι ὀιστεύσας ἐν ὁμίλῳ</line><line lnr="8.217">ἀνδρῶν δυσμενέων, εἰ καὶ μάλα πολλοὶ ἑταῖροι</line><line lnr="8.218">ἄγχι παρασταῖεν καὶ τοξαζοίατο φωτῶν.</line><line lnr="8.219">οἶος δή με Φιλοκτήτης ἀπεκαίνυτο τόξῳ</line><line lnr="8.220">δήμῳ ἔνι Τρώων,  ὅτε τοξαζοίμεθ᾽ Ἀχαιοί.</line><line lnr="8.221">τῶν δ᾽ ἄλλων ἐμέ φημι πολὺ προφερέστερον εἶναι,</line><line lnr="8.222">ὅσσοι νῦν βροτοί εἰσιν ἐπὶ χθονὶ σῖτον ἔδοντες.</line><line lnr="8.223">ἀνδράσι δὲ προτέροισιν ἐριζέμεν οὐκ ἐθελήσω,</line><line lnr="8.224">οὔθ᾽ Ἡρακλῆι οὔτ᾽ Εὐρύτῳ Οιχαλιῆι,</line><line lnr="8.225">οἵ ῥα καὶ ἀθανάτοισιν ἐρίζεσκον περὶ τόξων.</line><line lnr="8.226">τῷ ῥα καὶ αἶψ᾽ ἔθανεν μέγας Εὔρυτος, οὐδ᾽ ἐπὶ γῆρας</line><line lnr="8.227">ἵκετ᾽ ἐνὶ μεγάροισι: χολωσάμενος γὰρ Ἀπόλλων</line><line lnr="8.228">ἔκτανεν, οὕνεκά μιν προκαλίζετο τοξάζεσθαι.</line><line lnr="8.229">δουρὶ δ᾽ ἀκοντίζω ὅσον οὐκ ἄλλος τις ὀιστῷ.</line><line lnr="8.230">οἴοισιν δείδοικα ποσὶν μή τίς με παρέλθῃ</line><line lnr="8.231">Φαιήκων: λίην γὰρ ἀεικελίως ἐδαμάσθην</line><line lnr="8.232">κύμασιν ἐν πολλοῖς, ἐπεὶ οὐ κομιδὴ κατὰ νῆα</line><line lnr="8.233">ἦεν ἐπηετανός: τῷ μοι φίλα γυῖα λέλυνται.</line><line lnr="8.234">ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ.</line><line lnr="8.235">Ἀλκίνοος δέ μιν οἶος ἀμειβόμενος προσέειπεν:</line><line lnr="8.236">ξεῖν᾽, ἐπεὶ οὐκ ἀχάριστα μεθ᾽ ἡμῖν ταῦτ᾽ ἀγορεύεις,</line><line lnr="8.237">ἀλλ᾽ ἐθέλεις ἀρετὴν σὴν φαινέμεν, ἥ τοι ὀπηδεῖ,</line><line lnr="8.238">χωόμενος ὅτι σ᾽ οὗτος ἀνὴρ ἐν ἀγῶνι παραστὰς</line><line lnr="8.239">νείκεσεν, ὡς ἂν σὴν ἀρετὴν βροτὸς οὔ τις ὄνοιτο,</line><line lnr="8.240">ὅς τις ἐπίσταιτο ᾗσι φρεσὶν ἄρτια βάζειν:</line><line lnr="8.241">ἀλλ᾽ ἄγε νῦν ἐμέθεν ξυνίει ἔπος, ὄφρα καὶ ἄλλῳ</line><line lnr="8.242">εἴπῃς ἡρώων, ὅτε κεν σοῖς ἐν μεγάροισι</line><line lnr="8.243">δαινύῃ παρὰ σῇ τ᾽ ἀλόχῳ καὶ σοῖσι τέκεσσιν,</line><line lnr="8.244">ἡμετέρης ἀρετῆς μεμνημένος, οἷα καὶ ἡμῖν</line><line lnr="8.245">Ζεὺς ἐπὶ ἔργα τίθησι διαμπερὲς ἐξ ἔτι πατρῶν.</line><line lnr="8.246">οὐ γὰρ πυγμάχοι εἰμὲν ἀμύμονες οὐδὲ παλαισταί,</line><line lnr="8.247">ἀλλὰ ποσὶ κραιπνῶς θέομεν καὶ νηυσὶν ἄριστοι,</line><line lnr="8.248">αἰεὶ δ᾽ ἡμῖν δαίς τε φίλη κίθαρις τε χοροί τε</line><line lnr="8.249">εἵματά τ᾽ ἐξημοιβὰ λοετρά τε θερμὰ καὶ εὐναί.</line><line lnr="8.250">ἀλλ᾽ ἄγε,  Φαιήκων βητάρμονες ὅσσοι ἄριστοι,</line><line lnr="8.251">παίσατε, ὥς χ᾽ ὁ ξεῖνος ἐνίσπῃ οἷσι φίλοισιν</line><line lnr="8.252">οἴκαδε νοστήσας, ὅσσον περιγιγνόμεθ᾽ ἄλλων</line><line lnr="8.253">ναυτιλίῃ καὶ ποσσὶ καὶ ὀρχηστυῖ καὶ ἀοιδῇ.</line><line lnr="8.254">Δημοδόκῳ δέ τις αἶψα κιὼν φόρμιγγα λίγειαν</line><line lnr="8.255">οἰσέτω,  ἥ που κεῖται ἐν ἡμετέροισι δόμοισιν.</line><line lnr="8.256">ὣς ἔφατ᾽ Ἀλκίνοος θεοείκελος, ὦρτο δὲ κῆρυξ</line><line lnr="8.257">οἴσων φόρμιγγα γλαφυρὴν δόμου ἐκ βασιλῆος.</line><line lnr="8.258">αἰσυμνῆται δὲ κριτοὶ ἐννέα πάντες ἀνέσταν</line><line lnr="8.259">δήμιοι, οἳ κατ᾽ ἀγῶνας ἐὺ πρήσσεσκον ἕκαστα,</line><line lnr="8.260">λείηναν δὲ χορόν,  καλὸν δ᾽ εὔρυναν ἀγῶνα.</line><line lnr="8.261">κῆρυξ δ᾽ ἐγγύθεν ἦλθε φέρων φόρμιγγα λίγειαν</line><line lnr="8.262">Δημοδόκῳ: ὁ δ᾽ ἔπειτα κί᾽ ἐς μέσον: ἀμφὶ δὲ κοῦροι</line><line lnr="8.263">πρωθῆβαι ἵσταντο, δαήμονες ὀρχηθμοῖο,</line><line lnr="8.264">πέπληγον δὲ χορὸν θεῖον ποσίν. αὐτὰρ Ὀδυσσεὺς</line><line lnr="8.265">μαρμαρυγὰς θηεῖτο ποδῶν,  θαύμαζε δὲ θυμῷ.</line><line lnr="8.266">αὐτὰρ ὁ φορμίζων ἀνεβάλλετο καλὸν ἀείδειν</line><line lnr="8.267">ἀμφ᾽ Ἄρεος φιλότητος εὐστεφάνου τ᾽ Ἀφροδίτης,</line><line lnr="8.268">ὡς τὰ πρῶτα μίγησαν ἐν Ἡφαίστοιο δόμοισι</line><line lnr="8.269">λάθρῃ, πολλὰ δ᾽ ἔδωκε, λέχος δ᾽ ᾔσχυνε καὶ εὐνὴν</line><line lnr="8.270">Ἡφαίστοιο ἄνακτος.  ἄφαρ δέ οἱ ἄγγελος ἦλθεν</line><line lnr="8.271">Ἥλιος, ὅ σφ᾽ ἐνόησε μιγαζομένους φιλότητι.</line><line lnr="8.272">Ἥφαιστος δ᾽ ὡς οὖν θυμαλγέα μῦθον ἄκουσε,</line><line lnr="8.273">βῆ ῥ᾽ ἴμεν ἐς χαλκεῶνα κακὰ φρεσὶ βυσσοδομεύων,</line><line lnr="8.274">ἐν δ᾽ ἔθετ᾽ ἀκμοθέτῳ μέγαν ἄκμονα, κόπτε δὲ δεσμοὺς</line><line lnr="8.275">ἀρρήκτους ἀλύτους,  ὄφρ᾽ ἔμπεδον αὖθι μένοιεν.</line><line lnr="8.276">αὐτὰρ ἐπεὶ δὴ τεῦξε δόλον κεχολωμένος Ἄρει,</line><line lnr="8.277">βῆ ῥ᾽ ἴμεν ἐς θάλαμον, ὅθι οἱ φίλα δέμνι᾽ ἔκειτο,</line><line lnr="8.278">ἀμφὶ δ᾽ ἄρ᾽ ἑρμῖσιν χέε δέσματα κύκλῳ ἁπάντῃ:</line><line lnr="8.279">πολλὰ δὲ καὶ καθύπερθε μελαθρόφιν ἐξεκέχυντο,</line><line lnr="8.280">ἠύτ᾽ ἀράχνια λεπτά,  τά γ᾽ οὔ κέ τις οὐδὲ ἴδοιτο,</line><line lnr="8.281">οὐδὲ θεῶν μακάρων: πέρι γὰρ δολόεντα τέτυκτο.</line><line lnr="8.282">αὐτὰρ ἐπεὶ δὴ πάντα δόλον περὶ δέμνια χεῦεν,</line><line lnr="8.283">εἴσατ᾽ ἴμεν ἐς Λῆμνον, ἐυκτίμενον πτολίεθρον,</line><line lnr="8.284">ἥ οἱ γαιάων πολὺ φιλτάτη ἐστὶν ἁπασέων.</line><line lnr="8.285">οὐδ᾽ ἀλαοσκοπιὴν εἶχε χρυσήνιος Ἄρης,</line><line lnr="8.286">ὡς ἴδεν Ἥφαιστον κλυτοτέχνην νόσφι κιόντα:</line><line lnr="8.287">βῆ δ᾽ ἰέναι πρὸς δῶμα περικλυτοῦ Ἡφαίστοιο</line><line lnr="8.288">ἰσχανόων φιλότητος ἐυστεφάνου Κυθερείης.</line><line lnr="8.289">ἡ δὲ νέον παρὰ πατρὸς ἐρισθενέος Κρονίωνος</line><line lnr="8.290">ἐρχομένη κατ᾽ ἄρ᾽ ἕζεθ᾽: ὁ δ᾽ εἴσω δώματος ᾔει,</line><line lnr="8.291">ἔν τ᾽ ἄρα οἱ φῦ χειρί, ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="8.292">δεῦρο, φίλη, λέκτρονδε τραπείομεν εὐνηθέντες:</line><line lnr="8.293">οὐ γὰρ ἔθ᾽ Ἥφαιστος μεταδήμιος, ἀλλά που ἤδη</line><line lnr="8.294">οἴχεται ἐς Λῆμνον μετὰ Σίντιας ἀγριοφώνους.</line><line lnr="8.295">ὣς φάτο,  τῇ δ᾽ ἀσπαστὸν ἐείσατο κοιμηθῆναι.</line><line lnr="8.296">τὼ δ᾽ ἐς δέμνια βάντε κατέδραθον: ἀμφὶ δὲ δεσμοὶ</line><line lnr="8.297">τεχνήεντες ἔχυντο πολύφρονος Ἡφαίστοιο,</line><line lnr="8.298">οὐδέ τι κινῆσαι μελέων ἦν οὐδ᾽ ἀναεῖραι.</line><line lnr="8.299">καὶ τότε δὴ γίγνωσκον, ὅ τ᾽ οὐκέτι φυκτὰ πέλοντο.</line><line lnr="8.300">ἀγχίμολον δέ σφ᾽ ἦλθε περικλυτὸς ἀμφιγυήεις,</line><line lnr="8.301">αὖτις ὑποστρέψας πρὶν Λήμνου γαῖαν ἱκέσθαι:</line><line lnr="8.302">Ἠέλιος γάρ οἱ σκοπιὴν ἔχεν εἶπέ τε μῦθον.</line><line lnr="8.303">βῆ δ᾽ ἴμεναι πρὸς δῶμα φίλον τετιημένος ἦτορ:</line><line lnr="8.304">ἔστη δ᾽ ἐν προθύροισι, χόλος δέ μιν ἄγριος ᾕρει:</line><line lnr="8.305">σμερδαλέον δ᾽ ἐβόησε,  γέγωνέ τε πᾶσι θεοῖσιν:</line><line lnr="8.306">Ζεῦ πάτερ ἠδ᾽ ἄλλοι μάκαρες θεοὶ αἰὲν ἐόντες,</line><line lnr="8.307">δεῦθ᾽, ἵνα ἔργα γελαστὰ καὶ οὐκ ἐπιεικτὰ ἴδησθε,</line><line lnr="8.308">ὡς ἐμὲ χωλὸν ἐόντα Διὸς θυγάτηρ Ἀφροδίτη</line><line lnr="8.309">αἰὲν ἀτιμάζει, φιλέει δ᾽ ἀίδηλον Ἄρηα,</line><line lnr="8.310">οὕνεχ᾽ ὁ μὲν καλός τε καὶ ἀρτίπος,  αὐτὰρ ἐγώ γε</line><line lnr="8.311">ἠπεδανὸς γενόμην. ἀτὰρ οὔ τί μοι αἴτιος ἄλλος,</line><line lnr="8.312">ἀλλὰ τοκῆε δύω, τὼ μὴ γείνασθαι ὄφελλον.</line><line lnr="8.313">ἀλλ᾽ ὄψεσθ᾽, ἵνα τώ γε καθεύδετον ἐν φιλότητι</line><line lnr="8.314">εἰς ἐμὰ δέμνια βάντες, ἐγὼ δ᾽ ὁρόων ἀκάχημαι.</line><line lnr="8.315">οὐ μέν σφεας ἔτ᾽ ἔολπα μίνυνθά γε κειέμεν οὕτως</line><line lnr="8.316">καὶ μάλα περ φιλέοντε: τάχ᾽ οὐκ ἐθελήσετον ἄμφω</line><line lnr="8.317">εὕδειν: ἀλλά σφωε δόλος καὶ δεσμὸς ἐρύξει,</line><line lnr="8.318">εἰς ὅ κέ μοι μάλα πάντα πατὴρ ἀποδῷσιν ἔεδνα,</line><line lnr="8.319">ὅσσα οἱ ἐγγυάλιξα κυνώπιδος εἵνεκα κούρης,</line><line lnr="8.320">οὕνεκά οἱ καλὴ θυγάτηρ,  ἀτὰρ οὐκ ἐχέθυμος.</line><line lnr="8.321">ὣς ἔφαθ᾽, οἱ δ᾽ ἀγέροντο θεοὶ ποτὶ χαλκοβατὲς δῶ:</line><line lnr="8.322">ἦλθε Ποσειδάων γαιήοχος, ἦλθ᾽ ἐριούνης</line><line lnr="8.323">Ἑρμείας, ἦλθεν δὲ ἄναξ ἑκάεργος Ἀπόλλων.</line><line lnr="8.324">θηλύτεραι δὲ θεαὶ μένον αἰδοῖ οἴκοι ἑκάστη.</line><line lnr="8.325">ἔσταν δ᾽ ἐν προθύροισι θεοί,  δωτῆρες ἑάων:</line><line lnr="8.326">ἄσβεστος δ᾽ ἄρ᾽ ἐνῶρτο γέλως μακάρεσσι θεοῖσι</line><line lnr="8.327">τέχνας εἰσορόωσι πολύφρονος Ἡφαίστοιο.</line><line lnr="8.328">ὧδε δέ τις εἴπεσκεν ἰδὼν ἐς πλησίον ἄλλον:</line><line lnr="8.329">οὐκ ἀρετᾷ κακὰ ἔργα: κιχάνει τοι βραδὺς ὠκύν,</line><line lnr="8.330">ὡς καὶ νῦν Ἥφαιστος ἐὼν βραδὺς εἷλεν Ἄρηα</line><line lnr="8.331">ὠκύτατόν περ ἐόντα θεῶν οἳ Ὄλυμπον ἔχουσιν,</line><line lnr="8.332">χωλὸς ἐὼν τέχνῃσι: τὸ καὶ μοιχάγρι᾽ ὀφέλλει.</line><line lnr="8.333">ὣς οἱ μὲν τοιαῦτα πρὸς ἀλλήλους ἀγόρευον:</line><line lnr="8.334">Ἑρμῆν δὲ προσέειπεν ἄναξ Διὸς υἱὸς Ἀπόλλων:</line><line lnr="8.335">Ἑρμεία,  Διὸς υἱέ, διάκτορε, δῶτορ ἑάων,</line><line lnr="8.336">ἦ ῥά κεν ἐν δεσμοῖς ἐθέλοις κρατεροῖσι πιεσθεὶς</line><line lnr="8.337">εὕδειν ἐν λέκτροισι παρὰ χρυσέῃ Ἀφροδίτῃ;</line><line lnr="8.338">τὸν δ᾽ ἠμείβετ᾽ ἔπειτα διάκτορος ἀργεϊφόντης:</line><line lnr="8.339">αἲ γὰρ τοῦτο γένοιτο, ἄναξ ἑκατηβόλ᾽ Ἄπολλον:</line><line lnr="8.340">δεσμοὶ μὲν τρὶς τόσσοι ἀπείρονες ἀμφὶς ἔχοιεν,</line><line lnr="8.341">ὑμεῖς δ᾽ εἰσορόῳτε θεοὶ πᾶσαί τε θέαιναι,</line><line lnr="8.342">αὐτὰρ ἐγὼν εὕδοιμι παρὰ χρυσέῃ Ἀφροδίτῃ.</line><line lnr="8.343">ὣς ἔφατ᾽, ἐν δὲ γέλως ὦρτ᾽ ἀθανάτοισι θεοῖσιν.</line><line lnr="8.344">οὐδὲ Ποσειδάωνα γέλως ἔχε, λίσσετο δ᾽ αἰεὶ</line><line lnr="8.345">Ἥφαιστον κλυτοεργὸν ὅπως λύσειεν Ἄρηα.</line><line lnr="8.346">καί μιν φωνήσας ἔπεα πτερόεντα προσηύδα:</line><line lnr="8.347">λῦσον: ἐγὼ δέ τοι αὐτὸν ὑπίσχομαι, ὡς σὺ κελεύεις,</line><line lnr="8.348">τίσειν αἴσιμα πάντα μετ᾽ ἀθανάτοισι θεοῖσιν.</line><line lnr="8.349">τὸν δ᾽ αὖτε προσέειπε περικλυτὸς ἀμφιγυήεις:</line><line lnr="8.350">μή με,  Ποσείδαον γαιήοχε, ταῦτα κέλευε:</line><line lnr="8.351">δειλαί τοι δειλῶν γε καὶ ἐγγύαι ἐγγυάασθαι.</line><line lnr="8.352">πῶς ἂν ἐγώ σε δέοιμι μετ᾽ ἀθανάτοισι θεοῖσιν,</line><line lnr="8.353">εἴ κεν Ἄρης οἴχοιτο χρέος καὶ δεσμὸν ἀλύξας;</line><line lnr="8.354">τὸν δ᾽ αὖτε προσέειπε Ποσειδάων ἐνοσίχθων:</line><line lnr="8.355">Ἥφαιστ᾽,  εἴ περ γάρ κεν Ἄρης χρεῖος ὑπαλύξας</line><line lnr="8.356">οἴχηται φεύγων, αὐτός τοι ἐγὼ τάδε τίσω.</line><line lnr="8.357">τὸν δ᾽ ἠμείβετ᾽ ἔπειτα περικλυτὸς ἀμφιγυήεις:</line><line lnr="8.358">οὐκ ἔστ᾽ οὐδὲ ἔοικε τεὸν ἔπος ἀρνήσασθαι.</line><line lnr="8.359">ὣς εἰπὼν δεσμὸν ἀνίει μένος Ἡφαίστοιο.</line><line lnr="8.360">τὼ δ᾽ ἐπεὶ ἐκ δεσμοῖο λύθεν,  κρατεροῦ περ ἐόντος,</line><line lnr="8.361">αὐτίκ᾽ ἀναΐξαντε ὁ μὲν Θρῄκηνδε βεβήκει,</line><line lnr="8.362">ἡ δ᾽ ἄρα Κύπρον ἵκανε φιλομμειδὴς Ἀφροδίτη,</line><line lnr="8.363">ἐς Πάφον: ἔνθα δέ οἱ τέμενος βωμός τε θυήεις.</line><line lnr="8.364">ἔνθα δέ μιν Χάριτες λοῦσαν καὶ χρῖσαν ἐλαίῳ</line><line lnr="8.365">ἀμβρότῳ,  οἷα θεοὺς ἐπενήνοθεν αἰὲν ἐόντας,</line><line lnr="8.366">ἀμφὶ δὲ εἵματα ἕσσαν ἐπήρατα, θαῦμα ἰδέσθαι.</line><line lnr="8.367">ταῦτ᾽ ἄρ᾽ ἀοιδὸς ἄειδε περικλυτός: αὐτὰρ Ὀδυσσεὺς</line><line lnr="8.368">τέρπετ᾽ ἐνὶ φρεσὶν ᾗσιν ἀκούων ἠδὲ καὶ ἄλλοι</line><line lnr="8.369">Φαίηκες δολιχήρετμοι, ναυσίκλυτοι ἄνδρες.</line><line lnr="8.370">Ἀλκίνοος δ᾽ Ἅλιον καὶ Λαοδάμαντα κέλευσεν</line><line lnr="8.371">μουνὰξ ὀρχήσασθαι, ἐπεί σφισιν οὔ τις ἔριζεν.</line><line lnr="8.372">οἱ δ᾽ ἐπεὶ οὖν σφαῖραν καλὴν μετὰ χερσὶν ἕλοντο,</line><line lnr="8.373">πορφυρέην, τήν σφιν Πόλυβος ποίησε δαΐφρων,</line><line lnr="8.374">τὴν ἕτερος ῥίπτασκε ποτὶ νέφεα σκιόεντα</line><line lnr="8.375">ἰδνωθεὶς ὀπίσω,  ὁ δ᾽ ἀπὸ χθονὸς ὑψόσ᾽ ἀερθεὶς</line><line lnr="8.376">ῥηιδίως μεθέλεσκε, πάρος ποσὶν οὖδας ἱκέσθαι.</line><line lnr="8.377">αὐτὰρ ἐπεὶ δὴ σφαίρῃ ἀν᾽ ἰθὺν πειρήσαντο,</line><line lnr="8.378">ὠρχείσθην δὴ ἔπειτα ποτὶ χθονὶ πουλυβοτείρῃ</line><line lnr="8.379">ταρφέ᾽ ἀμειβομένω: κοῦροι δ᾽ ἐπελήκεον ἄλλοι</line><line lnr="8.380">ἑστεῶτες κατ᾽ ἀγῶνα,  πολὺς δ᾽ ὑπὸ κόμπος ὀρώρει.</line><line lnr="8.381">δὴ τότ᾽ ἄρ᾽ Ἀλκίνοον προσεφώνεε δῖος Ὀδυσσεύς:</line><line lnr="8.382">Ἀλκίνοε κρεῖον, πάντων ἀριδείκετε λαῶν,</line><line lnr="8.383">ἠμὲν ἀπείλησας βητάρμονας εἶναι ἀρίστους,</line><line lnr="8.384">ἠδ᾽ ἄρ᾽ ἑτοῖμα τέτυκτο: σέβας μ᾽ ἔχει εἰσορόωντα.</line><line lnr="8.385">ὣς φάτο,  γήθησεν δ᾽ ἱερὸν μένος Ἀλκινόοιο,</line><line lnr="8.386">αἶψα δὲ Φαιήκεσσι φιληρέτμοισι μετηύδα:</line><line lnr="8.387">κέκλυτε, Φαιήκων ἡγήτορες ἠδὲ μέδοντες.</line><line lnr="8.388">ὁ ξεῖνος μάλα μοι δοκέει πεπνυμένος εἶναι.</line><line lnr="8.389">ἀλλ᾽ ἄγε οἱ δῶμεν ξεινήιον, ὡς ἐπιεικές.</line><line lnr="8.390">δώδεκα γὰρ κατὰ δῆμον ἀριπρεπέες βασιλῆες</line><line lnr="8.391">ἀρχοὶ κραίνουσι, τρισκαιδέκατος δ᾽ ἐγὼ αὐτός:</line><line lnr="8.392">τῶν οἱ ἕκαστος φᾶρος ἐυπλυνὲς ἠδὲ χιτῶνα</line><line lnr="8.393">καὶ χρυσοῖο τάλαντον ἐνείκατε τιμήεντος.</line><line lnr="8.394">αἶψα δὲ πάντα φέρωμεν ἀολλέα, ὄφρ᾽ ἐνὶ χερσὶν</line><line lnr="8.395">ξεῖνος ἔχων ἐπὶ δόρπον ἴῃ χαίρων ἐνὶ θυμῷ.</line><line lnr="8.396">Εὐρύαλος δέ ἑ αὐτὸν ἀρεσσάσθω ἐπέεσσι</line><line lnr="8.397">καὶ δώρῳ, ἐπεὶ οὔ τι ἔπος κατὰ μοῖραν ἔειπεν.</line><line lnr="8.398">ὣς ἔφαθ᾽, οἱ δ᾽ ἄρα πάντες ἐπῄνεον ἠδ᾽ ἐκέλευον,</line><line lnr="8.399">δῶρα δ᾽ ἄρ᾽ οἰσέμεναι πρόεσαν κήρυκα ἕκαστος.</line><line lnr="8.400">τὸν δ᾽ αὖτ᾽ Εὐρύαλος ἀπαμείβετο φώνησέν τε:</line><line lnr="8.401">Ἀλκίνοε κρεῖον, πάντων ἀριδείκετε λαῶν,</line><line lnr="8.402">τοιγὰρ ἐγὼ τὸν ξεῖνον ἀρέσσομαι, ὡς σὺ κελεύεις.</line><line lnr="8.403">δώσω οἱ τόδ᾽ ἄορ παγχάλκεον, ᾧ ἔπι κώπη</line><line lnr="8.404">ἀργυρέη, κολεὸν δὲ νεοπρίστου ἐλέφαντος</line><line lnr="8.405">ἀμφιδεδίνηται: πολέος δέ οἱ ἄξιον ἔσται.</line><line lnr="8.406">ὣς εἰπὼν ἐν χερσὶ τίθει ξίφος ἀργυρόηλον</line><line lnr="8.407">καί μιν φωνήσας ἔπεα πτερόεντα προσηύδα:</line><line lnr="8.408">χαῖρε, πάτερ ὦ ξεῖνε: ἔπος δ᾽ εἴ πέρ τι βέβακται</line><line lnr="8.409">δεινόν, ἄφαρ τὸ φέροιεν ἀναρπάξασαι ἄελλαι.</line><line lnr="8.410">σοὶ δὲ θεοὶ ἄλοχόν τ᾽ ἰδέειν καὶ πατρίδ᾽ ἱκέσθαι</line><line lnr="8.411">δοῖεν, ἐπεὶ δὴ δηθὰ φίλων ἄπο πήματα πάσχεις.</line><line lnr="8.412">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="8.413">καὶ σὺ φίλος μάλα χαῖρε, θεοὶ δέ τοι ὄλβια δοῖεν.</line><line lnr="8.414">μηδέ τι τοι ξίφεός γε ποθὴ μετόπισθε γένοιτο</line><line lnr="8.415">τούτου,  ὃ δή μοι δῶκας ἀρεσσάμενος ἐπέεσσιν.</line><line lnr="8.416">ἦ ῥα καὶ ἀμφ᾽ ὤμοισι θέτο ξίφος ἀργυρόηλον.</line><line lnr="8.417">δύσετό τ᾽ ἠέλιος, καὶ τῷ κλυτὰ δῶρα παρῆεν.</line><line lnr="8.418">καὶ τά γ᾽ ἐς Ἀλκινόοιο φέρον κήρυκες ἀγαυοί:</line><line lnr="8.419">δεξάμενοι δ᾽ ἄρα παῖδες ἀμύμονος Ἀλκινόοιο</line><line lnr="8.420">μητρὶ παρ᾽ αἰδοίῃ ἔθεσαν περικαλλέα δῶρα.</line><line lnr="8.421">τοῖσιν δ᾽ ἡγεμόνευ᾽ ἱερὸν μένος Ἀλκινόοιο,</line><line lnr="8.422">ἐλθόντες δὲ καθῖζον ἐν ὑψηλοῖσι θρόνοισι.</line><line lnr="8.423">δή ῥα τότ᾽ Ἀρήτην προσέφη μένος Ἀλκινόοιο:</line><line lnr="8.424">δεῦρο, γύναι, φέρε χηλὸν ἀριπρεπέ᾽, ἥ τις ἀρίστη:</line><line lnr="8.425">ἐν δ᾽ αὐτὴ θὲς φᾶρος ἐυπλυνὲς ἠδὲ χιτῶνα.</line><line lnr="8.426">ἀμφὶ δέ οἱ πυρὶ χαλκὸν ἰήνατε, θέρμετε δ᾽ ὕδωρ,</line><line lnr="8.427">ὄφρα λοεσσάμενός τε ἰδών τ᾽ ἐὺ κείμενα πάντα</line><line lnr="8.428">δῶρα, τά οἱ Φαίηκες ἀμύμονες ἐνθάδ᾽ ἔνεικαν,</line><line lnr="8.429">δαιτί τε τέρπηται καὶ ἀοιδῆς ὕμνον ἀκούων.</line><line lnr="8.430">καί οἱ ἐγὼ τόδ᾽ ἄλεισον ἐμὸν περικαλλὲς ὀπάσσω,</line><line lnr="8.431">χρύσεον, ὄφρ᾽ ἐμέθεν μεμνημένος ἤματα πάντα</line><line lnr="8.432">σπένδῃ ἐνὶ μεγάρῳ Διί τ᾽ ἄλλοισίν τε θεοῖσιν.</line><line lnr="8.433">ὣς ἔφατ᾽, Ἀρήτη δὲ μετὰ δμῳῇσιν ἔειπεν</line><line lnr="8.434">ἀμφὶ πυρὶ στῆσαι τρίποδα μέγαν ὅττι τάχιστα.</line><line lnr="8.435">αἱ δὲ λοετροχόον τρίποδ᾽ ἵστασαν ἐν πυρὶ κηλέῳ,</line><line lnr="8.436">ἔν δ᾽ ἄρ᾽ ὕδωρ ἔχεαν, ὑπὸ δὲ ξύλα δαῖον ἑλοῦσαι.</line><line lnr="8.437">γάστρην μὲν τρίποδος πῦρ ἄμφεπε, θέρμετο δ᾽ ὕδωρ:</line><line lnr="8.438">τόφρα δ᾽ ἄρ᾽ Ἀρήτη ξείνῳ περικαλλέα χηλὸν</line><line lnr="8.439">ἐξέφερεν θαλάμοιο, τίθει δ᾽ ἐνὶ κάλλιμα δῶρα,</line><line lnr="8.440">ἐσθῆτα χρυσόν τε,  τά οἱ Φαίηκες ἔδωκαν:</line><line lnr="8.441">ἐν δ᾽ αὐτὴ φᾶρος θῆκεν καλόν τε χιτῶνα,</line><line lnr="8.442">καί μιν φωνήσασ᾽ ἔπεα πτερόεντα προσηύδα:</line><line lnr="8.443">αὐτὸς νῦν ἴδε πῶμα, θοῶς δ᾽ ἐπὶ δεσμὸν ἴηλον,</line><line lnr="8.444">μή τίς τοι καθ᾽ ὁδὸν δηλήσεται, ὁππότ᾽ ἂν αὖτε</line><line lnr="8.445">εὕδῃσθα γλυκὺν ὕπνον ἰὼν ἐν νηὶ μελαίνῃ.</line><line lnr="8.446">αὐτὰρ ἐπεὶ τό γ᾽ ἄκουσε πολύτλας δῖος Ὀδυσσεύς,</line><line lnr="8.447">αὐτίκ᾽ ἐπήρτυε πῶμα, θοῶς δ᾽ ἐπὶ δεσμὸν ἴηλεν</line><line lnr="8.448">ποικίλον, ὅν ποτέ μιν δέδαε φρεσὶ πότνια Κίρκη:</line><line lnr="8.449">αὐτόδιον δ᾽ ἄρα μιν ταμίη λούσασθαι ἀνώγει</line><line lnr="8.450">ἔς ῥ᾽ ἀσάμινθον βάνθ᾽: ὁ δ᾽ ἄρ ἀσπασίως ἴδε θυμῷ</line><line lnr="8.451">θερμὰ λοέτρ᾽, ἐπεὶ οὔ τι κομιζόμενός γε θάμιζεν,</line><line lnr="8.452">ἐπεὶ δὴ λίπε δῶμα Καλυψοῦς ἠυκόμοιο.</line><line lnr="8.453">τόφρα δέ οἱ κομιδή γε θεῷ ὣς ἔμπεδος ἦεν.</line><line lnr="8.454">τὸν δ᾽ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</line><line lnr="8.455">ἀμφὶ δέ μιν χλαῖναν καλὴν βάλον ἠδὲ χιτῶνα,</line><line lnr="8.456">ἔκ ῥ᾽ ἀσαμίνθου βὰς ἄνδρας μέτα οἰνοποτῆρας</line><line lnr="8.457">ἤιε: Ναυσικάα δὲ θεῶν ἄπο κάλλος ἔχουσα</line><line lnr="8.458">στῆ ῥα παρὰ σταθμὸν τέγεος πύκα ποιητοῖο,</line><line lnr="8.459">θαύμαζεν δ᾽ Ὀδυσῆα ἐν ὀφθαλμοῖσιν ὁρῶσα,</line><line lnr="8.460">καί μιν φωνήσασ᾽ ἔπεα πτερόεντα προσηύδα:</line><line lnr="8.461">χαῖρε, ξεῖν᾽, ἵνα καί ποτ᾽ ἐὼν ἐν πατρίδι γαίῃ</line><line lnr="8.462">μνήσῃ ἐμεῦ, ὅτι μοι πρώτῃ ζωάγρι᾽ ὀφέλλεις.</line><line lnr="8.463">τὴν δ᾽ ἀπαμειβόμενος προσέφη πολύμητις Ὀδυσσεύς.</line><line lnr="8.464">Ναυσικάα θύγατερ μεγαλήτορος Ἀλκινόοιο,</line><line lnr="8.465">οὕτω νῦν Ζεὺς θείη,  ἐρίγδουπος πόσις Ἥρης,</line><line lnr="8.466">οἴκαδέ τ᾽ ἐλθέμεναι καὶ νόστιμον ἦμαρ ἰδέσθαι:</line><line lnr="8.467">τῷ κέν τοι καὶ κεῖθι θεῷ ὣς εὐχετοῴμην</line><line lnr="8.468">αἰεὶ ἤματα πάντα: σὺ γάρ μ᾽ ἐβιώσαο, κούρη.</line><line lnr="8.469">ἦ ῥα καὶ ἐς θρόνον ἷζε παρ᾽ Ἀλκίνοον βασιλῆα:</line><line lnr="8.470">οἱ δ᾽ ἤδη μοίρας τ᾽ ἔνεμον κερόωντό τε οἶνον.</line><line lnr="8.471">κῆρυξ δ᾽ ἐγγύθεν ἦλθεν ἄγων ἐρίηρον ἀοιδόν,</line><line lnr="8.472">Δημόδοκον λαοῖσι τετιμένον: εἷσε δ᾽ ἄρ᾽ αὐτὸν</line><line lnr="8.473">μέσσῳ δαιτυμόνων, πρὸς κίονα μακρὸν ἐρείσας.</line><line lnr="8.474">δὴ τότε κήρυκα προσέφη πολύμητις Ὀδυσσεύς,</line><line lnr="8.475">νώτου ἀποπροταμών,  ἐπὶ δὲ πλεῖον ἐλέλειπτο,</line><line lnr="8.476">ἀργιόδοντος ὑός, θαλερὴ δ᾽ ἦν ἀμφὶς ἀλοιφή:</line><line lnr="8.477">κῆρυξ, τῆ δή, τοῦτο πόρε κρέας, ὄφρα φάγῃσιν,</line><line lnr="8.478">Δημοδόκῳ: καί μιν προσπτύξομαι ἀχνύμενός περ:</line><line lnr="8.479">πᾶσι γὰρ ἀνθρώποισιν ἐπιχθονίοισιν ἀοιδοὶ</line><line lnr="8.480">τιμῆς ἔμμοροί εἰσι καὶ αἰδοῦς,  οὕνεκ᾽ ἄρα σφέας</line><line lnr="8.481">οἴμας μοῦσ᾽ ἐδίδαξε, φίλησε δὲ φῦλον ἀοιδῶν.</line><line lnr="8.482">ὣς ἄρ᾽ ἔφη, κῆρυξ δὲ φέρων ἐν χερσὶν ἔθηκεν</line><line lnr="8.483">ἥρῳ Δημοδόκῳ: ὁ δ᾽ ἐδέξατο, χαῖρε δὲ θυμῷ.</line><line lnr="8.484">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="8.485">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="8.486">δὴ τότε Δημόδοκον προσέφη πολύμητις Ὀδυσσεύς:</line><line lnr="8.487">Δημόδοκ᾽, ἔξοχα δή σε βροτῶν αἰνίζομ᾽ ἁπάντων.</line><line lnr="8.488">ἢ σέ γε μοῦσ᾽ ἐδίδαξε, Διὸς πάϊς, ἢ σέ γ᾽ Ἀπόλλων:</line><line lnr="8.489">λίην γὰρ κατὰ κόσμον Ἀχαιῶν οἶτον ἀείδεις,</line><line lnr="8.490">ὅσσ᾽ ἔρξαν τ᾽ ἔπαθόν τε καὶ ὅσσ᾽ ἐμόγησαν Ἀχαιοί,</line><line lnr="8.491">ὥς τέ που ἢ αὐτὸς παρεὼν ἢ ἄλλου ἀκούσας.</line><line lnr="8.492">ἀλλ᾽ ἄγε δὴ μετάβηθι καὶ ἵππου κόσμον ἄεισον</line><line lnr="8.493">δουρατέου, τὸν Ἐπειὸς ἐποίησεν σὺν Ἀθήνῃ,</line><line lnr="8.494">ὅν ποτ᾽ ἐς ἀκρόπολιν δόλον ἤγαγε δῖος Ὀδυσσεὺς</line><line lnr="8.495">ἀνδρῶν ἐμπλήσας οἵ ῥ᾽ Ἴλιον ἐξαλάπαξαν.</line><line lnr="8.496">αἴ κεν δή μοι ταῦτα κατὰ μοῖραν καταλέξῃς,</line><line lnr="8.497">αὐτίκ᾽ ἐγὼ πᾶσιν μυθήσομαι ἀνθρώποισιν,</line><line lnr="8.498">ὡς ἄρα τοι πρόφρων θεὸς ὤπασε θέσπιν ἀοιδήν.</line><line lnr="8.499">ὣς φάθ᾽, ὁ δ᾽ ὁρμηθεὶς θεοῦ ἤρχετο, φαῖνε δ᾽ ἀοιδήν,</line><line lnr="8.500">ἔνθεν ἑλὼν ὡς οἱ μὲν ἐυσσέλμων ἐπὶ νηῶν</line><line lnr="8.501">βάντες ἀπέπλειον, πῦρ ἐν κλισίῃσι βαλόντες,</line><line lnr="8.502">Ἀργεῖοι, τοὶ δ᾽ ἤδη ἀγακλυτὸν ἀμφ᾽ Ὀδυσῆα</line><line lnr="8.503">ἥατ᾽ ἐνὶ Τρώων ἀγορῇ κεκαλυμμένοι ἵππῳ:</line><line lnr="8.504">αὐτοὶ γάρ μιν Τρῶες ἐς ἀκρόπολιν ἐρύσαντο.</line><line lnr="8.505">ὣς ὁ μὲν ἑστήκει,  τοὶ δ᾽ ἄκριτα πόλλ᾽ ἀγόρευον</line><line lnr="8.506">ἥμενοι ἀμφ᾽ αὐτόν: τρίχα δέ σφισιν ἥνδανε βουλή,</line><line lnr="8.507">ἠὲ διαπλῆξαι κοῖλον δόρυ νηλέι χαλκῷ,</line><line lnr="8.508">ἢ κατὰ πετράων βαλέειν ἐρύσαντας ἐπ᾽ ἄκρης,</line><line lnr="8.509">ἢ ἐάαν μέγ᾽ ἄγαλμα θεῶν θελκτήριον εἶναι,</line><line lnr="8.510">τῇ περ δὴ καὶ ἔπειτα τελευτήσεσθαι ἔμελλεν:</line><line lnr="8.511">αἶσα γὰρ ἦν ἀπολέσθαι, ἐπὴν πόλις ἀμφικαλύψῃ</line><line lnr="8.512">δουράτεον μέγαν ἵππον, ὅθ᾽ ἥατο πάντες ἄριστοι</line><line lnr="8.513">Ἀργείων Τρώεσσι φόνον καὶ κῆρα φέροντες.</line><line lnr="8.514">ἤειδεν δ᾽ ὡς ἄστυ διέπραθον υἷες Ἀχαιῶν</line><line lnr="8.515">ἱππόθεν ἐκχύμενοι,  κοῖλον λόχον ἐκπρολιπόντες.</line><line lnr="8.516">ἄλλον δ᾽ ἄλλῃ ἄειδε πόλιν κεραϊζέμεν αἰπήν,</line><line lnr="8.517">αὐτὰρ Ὀδυσσῆα προτὶ δώματα Δηιφόβοιο</line><line lnr="8.518">βήμεναι, ἠύτ᾽ Ἄρηα σὺν ἀντιθέῳ Μενελάῳ.</line><line lnr="8.519">κεῖθι δὴ αἰνότατον πόλεμον φάτο τολμήσαντα</line><line lnr="8.520">νικῆσαι καὶ ἔπειτα διὰ μεγάθυμον Ἀθήνην.</line><line lnr="8.521">ταῦτ᾽ ἄρ᾽ ἀοιδὸς ἄειδε περικλυτός: αὐτὰρ Ὀδυσσεὺς</line><line lnr="8.522">τήκετο, δάκρυ δ᾽ ἔδευεν ὑπὸ βλεφάροισι παρειάς.</line><line lnr="8.523">ὡς δὲ γυνὴ κλαίῃσι φίλον πόσιν ἀμφιπεσοῦσα,</line><line lnr="8.524">ὅς τε ἑῆς πρόσθεν πόλιος λαῶν τε πέσῃσιν,</line><line lnr="8.525">ἄστεϊ καὶ τεκέεσσιν ἀμύνων νηλεὲς ἦμαρ:</line><line lnr="8.526">ἡ μὲν τὸν θνήσκοντα καὶ ἀσπαίροντα ἰδοῦσα</line><line lnr="8.527">ἀμφ᾽ αὐτῷ χυμένη λίγα κωκύει: οἱ δέ τ᾽ ὄπισθε</line><line lnr="8.528">κόπτοντες δούρεσσι μετάφρενον ἠδὲ καὶ ὤμους</line><line lnr="8.529">εἴρερον εἰσανάγουσι, πόνον τ᾽ ἐχέμεν καὶ ὀιζύν:</line><line lnr="8.530">τῆς δ᾽ ἐλεεινοτάτῳ ἄχεϊ φθινύθουσι παρειαί:</line><line lnr="8.531">ὣς Ὀδυσεὺς ἐλεεινὸν ὑπ᾽ ὀφρύσι δάκρυον εἶβεν.</line><line lnr="8.532">ἔνθ᾽ ἄλλους μὲν πάντας ἐλάνθανε δάκρυα λείβων,</line><line lnr="8.533">Ἀλκίνοος δέ μιν οἶος ἐπεφράσατ᾽ ἠδ᾽ ἐνόησεν,</line><line lnr="8.534">ἥμενος ἄγχ᾽ αὐτοῦ, βαρὺ δὲ στενάχοντος ἄκουσεν.</line><line lnr="8.535">αἶψα δὲ Φαιήκεσσι φιληρέτμοισι μετηύδα:</line><line lnr="8.536">κέκλυτε, Φαιήκων ἡγήτορες ἠδὲ μέδοντες,</line><line lnr="8.537">Δημόδοκος δ᾽ ἤδη σχεθέτω φόρμιγγα λίγειαν:</line><line lnr="8.538">οὐ γάρ πως πάντεσσι χαριζόμενος τάδ᾽ ἀείδει.</line><line lnr="8.539">ἐξ οὗ δορπέομέν τε καὶ ὤρορε θεῖος ἀοιδός,</line><line lnr="8.540">ἐκ τοῦ δ᾽ οὔ πω παύσατ᾽ ὀιζυροῖο γόοιο</line><line lnr="8.541">ὁ ξεῖνος: μάλα πού μιν ἄχος φρένας ἀμφιβέβηκεν.</line><line lnr="8.542">ἀλλ᾽ ἄγ᾽ ὁ μὲν σχεθέτω, ἵν᾽ ὁμῶς τερπώμεθα πάντες,</line><line lnr="8.543">ξεινοδόκοι καὶ ξεῖνος, ἐπεὶ πολὺ κάλλιον οὕτως:</line><line lnr="8.544">εἵνεκα γὰρ ξείνοιο τάδ᾽ αἰδοίοιο τέτυκται,</line><line lnr="8.545">πομπὴ καὶ φίλα δῶρα,  τά οἱ δίδομεν φιλέοντες.</line><line lnr="8.546">ἀντὶ κασιγνήτου ξεῖνός θ᾽ ἱκέτης τε τέτυκται</line><line lnr="8.547">ἀνέρι, ὅς τ᾽ ὀλίγον περ ἐπιψαύῃ πραπίδεσσι.</line><line lnr="8.548">τῷ νῦν μηδὲ σὺ κεῦθε νοήμασι κερδαλέοισιν</line><line lnr="8.549">ὅττι κέ σ᾽ εἴρωμαι: φάσθαι δέ σε κάλλιόν ἐστιν.</line><line lnr="8.550">εἴπ᾽ ὄνομ᾽ ὅττι σε κεῖθι κάλεον μήτηρ τε πατήρ τε</line><line lnr="8.551">ἄλλοι θ᾽ οἳ κατὰ ἄστυ καὶ οἳ περιναιετάουσιν.</line><line lnr="8.552">οὐ μὲν γάρ τις πάμπαν ἀνώνυμός ἐστ᾽ ἀνθρώπων,</line><line lnr="8.553">οὐ κακὸς οὐδὲ μὲν ἐσθλός, ἐπὴν τὰ πρῶτα γένηται,</line><line lnr="8.554">ἀλλ᾽ ἐπὶ πᾶσι τίθενται, ἐπεί κε τέκωσι, τοκῆες.</line><line lnr="8.555">εἰπὲ δέ μοι γαῖάν τε: τεὴν δῆμόν τε πόλιν τε,</line><line lnr="8.556">ὄφρα σε τῇ πέμπωσι τιτυσκόμεναι φρεσὶ νῆες:</line><line lnr="8.557">οὐ γὰρ Φαιήκεσσι κυβερνητῆρες ἔασιν,</line><line lnr="8.558">οὐδέ τι πηδάλι᾽ ἔστι, τά τ᾽ ἄλλαι νῆες ἔχουσιν:</line><line lnr="8.559">ἀλλ᾽ αὐταὶ ἴσασι νοήματα καὶ φρένας ἀνδρῶν,</line><line lnr="8.560">καὶ πάντων ἴσασι πόλιας καὶ πίονας ἀγροὺς</line><line lnr="8.561">ἀνθρώπων, καὶ λαῖτμα τάχισθ᾽ ἁλὸς ἐκπερόωσιν</line><line lnr="8.562">ἠέρι καὶ νεφέλῃ κεκαλυμμέναι: οὐδέ ποτέ σφιν</line><line lnr="8.563">οὔτε τι πημανθῆναι ἔπι δέος οὔτ᾽ ἀπολέσθαι.</line><line lnr="8.564">ἀλλὰ τόδ᾽ ὥς ποτε πατρὸς ἐγὼν εἰπόντος ἄκουσα</line><line lnr="8.565">Ναυσιθόου,  ὃς ἔφασκε Ποσειδάων᾽ ἀγάσασθαι</line><line lnr="8.566">ἡμῖν, οὕνεκα πομποὶ ἀπήμονές εἰμεν ἁπάντων.</line><line lnr="8.567">φῆ ποτὲ Φαιήκων ἀνδρῶν ἐυεργέα νῆα</line><line lnr="8.568">ἐκ πομπῆς ἀνιοῦσαν ἐν ἠεροειδέι πόντῳ</line><line lnr="8.569">ῥαισέμεναι, μέγα δ᾽ ἧμιν ὄρος πόλει ἀμφικαλύψειν.</line><line lnr="8.570">ὣς ἀγόρευ᾽ ὁ γέρων: τὰ δέ κεν θεὸς ἢ τελέσειεν</line><line lnr="8.571">ἤ κ᾽ ἀτέλεστ᾽ εἴη, ὥς οἱ φίλον ἔπλετο θυμῷ:</line><line lnr="8.572">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="8.573">ὅππῃ ἀπεπλάγχθης τε καὶ ἅς τινας ἵκεο χώρας</line><line lnr="8.574">ἀνθρώπων, αὐτούς τε πόλιάς τ᾽ ἐὺ ναιετοώσας,</line><line lnr="8.575">ἠμὲν ὅσοι χαλεποί τε καὶ ἄγριοι οὐδὲ δίκαιοι,</line><line lnr="8.576">οἵ τε φιλόξεινοι, καί σφιν νόος ἐστὶ θεουδής.</line><line lnr="8.577">εἰπὲ δ᾽ ὅ τι κλαίεις καὶ ὀδύρεαι ἔνδοθι θυμῷ</line><line lnr="8.578">Ἀργείων Δαναῶν ἠδ᾽ Ἰλίου οἶτον ἀκούων.</line><line lnr="8.579">τὸν δὲ θεοὶ μὲν τεῦξαν, ἐπεκλώσαντο δ᾽ ὄλεθρον</line><line lnr="8.580">ἀνθρώποις,  ἵνα ᾖσι καὶ ἐσσομένοισιν ἀοιδή.</line><line lnr="8.581">ἦ τίς τοι καὶ πηὸς ἀπέφθιτο Ἰλιόθι πρὸ</line><line lnr="8.582">ἐσθλὸς ἐών, γαμβρὸς ἢ πενθερός, οἵ τε μάλιστα</line><line lnr="8.583">κήδιστοι τελέθουσι μεθ᾽ αἷμά τε καὶ γένος αὐτῶν;</line><line lnr="8.584">ἦ τίς που καὶ ἑταῖρος ἀνὴρ κεχαρισμένα εἰδώς,</line><line lnr="8.585">ἐσθλός;  ἐπεὶ οὐ μέν τι κασιγνήτοιο χερείων</line><line lnr="8.586">γίγνεται, ὅς κεν ἑταῖρος ἐὼν πεπνυμένα εἰδῇ.</line></lvl></lvl><lvl d="the wanderings part 1" c="e30000" f="ffffff" sz="1140"><lvl d="the Kikones, the Lotuseaters" c="e30000" f="ffffff" rem="don't want to leave 1" sz="104"><line lnr="9.1">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="9.2">Ἀλκίνοε κρεῖον, πάντων ἀριδείκετε λαῶν,</line><line lnr="9.3">ἦ τοι μὲν τόδε καλὸν ἀκουέμεν ἐστὶν ἀοιδοῦ</line><line lnr="9.4">τοιοῦδ᾽ οἷος ὅδ᾽ ἐστί, θεοῖς ἐναλίγκιος αὐδήν.</line><line lnr="9.5">οὐ γὰρ ἐγώ γέ τί φημι τέλος χαριέστερον εἶναι</line><line lnr="9.6">ἢ ὅτ᾽ ἐυφροσύνη μὲν ἔχῃ κάτα δῆμον ἅπαντα,</line><line lnr="9.7">δαιτυμόνες δ᾽ ἀνὰ δώματ᾽ ἀκουάζωνται ἀοιδοῦ</line><line lnr="9.8">ἥμενοι ἑξείης, παρὰ δὲ πλήθωσι τράπεζαι</line><line lnr="9.9">σίτου καὶ κρειῶν, μέθυ δ᾽ ἐκ κρητῆρος ἀφύσσων</line><line lnr="9.10">οἰνοχόος φορέῃσι καὶ ἐγχείῃ δεπάεσσι:</line><line lnr="9.11">τοῦτό τί μοι κάλλιστον ἐνὶ φρεσὶν εἴδεται εἶναι.</line><line lnr="9.12">σοὶ δ᾽ ἐμὰ κήδεα θυμὸς ἐπετράπετο στονόεντα</line><line lnr="9.13">εἴρεσθ᾽, ὄφρ᾽ ἔτι μᾶλλον ὀδυρόμενος στεναχίζω:</line><line lnr="9.14">τί πρῶτόν τοι ἔπειτα, τί δ᾽ ὑστάτιον καταλέξω;</line><line lnr="9.15">κήδε᾽ ἐπεί μοι πολλὰ δόσαν θεοὶ Οὐρανίωνες.</line><line lnr="9.16">νῦν δ᾽ ὄνομα πρῶτον μυθήσομαι, ὄφρα καὶ ὑμεῖς</line><line lnr="9.17">εἴδετ᾽, ἐγὼ δ᾽ ἂν ἔπειτα φυγὼν ὕπο νηλεὲς ἦμαρ</line><line lnr="9.18">ὑμῖν ξεῖνος ἔω καὶ ἀπόπροθι δώματα ναίων.</line><line lnr="9.19">εἴμ᾽ Ὀδυσεὺς Λαερτιάδης, ὃς πᾶσι δόλοισιν</line><line lnr="9.20">ἀνθρώποισι μέλω,  καί μευ κλέος οὐρανὸν ἵκει.</line><line lnr="9.21">ναιετάω δ᾽ Ἰθάκην ἐυδείελον: ἐν δ᾽ ὄρος αὐτῇ</line><line lnr="9.22">Νήριτον εἰνοσίφυλλον, ἀριπρεπές: ἀμφὶ δὲ νῆσοι</line><line lnr="9.23">πολλαὶ ναιετάουσι μάλα σχεδὸν ἀλλήλῃσι,</line><line lnr="9.24">Δουλίχιόν τε Σάμη τε καὶ ὑλήεσσα Ζάκυνθος.</line><line lnr="9.25">αὐτὴ δὲ χθαμαλὴ πανυπερτάτη εἰν ἁλὶ κεῖται</line><line lnr="9.26">πρὸς ζόφον, αἱ δέ τ᾽ ἄνευθε πρὸς ἠῶ τ᾽ ἠέλιόν τε,</line><line lnr="9.27">τρηχεῖ᾽, ἀλλ᾽ ἀγαθὴ κουροτρόφος: οὔ τοι ἐγώ γε</line><line lnr="9.28">ἧς γαίης δύναμαι γλυκερώτερον ἄλλο ἰδέσθαι.</line><line lnr="9.29">ἦ μέν μ᾽ αὐτόθ᾽ ἔρυκε Καλυψώ, δῖα θεάων,</line><line lnr="9.30">ἐν σπέσσι γλαφυροῖσι,  λιλαιομένη πόσιν εἶναι:</line><line lnr="9.31">ὣς δ᾽ αὔτως Κίρκη κατερήτυεν ἐν μεγάροισιν</line><line lnr="9.32">Αἰαίη δολόεσσα, λιλαιομένη πόσιν εἶναι:</line><line lnr="9.33">ἀλλ᾽ ἐμὸν οὔ ποτε θυμὸν ἐνὶ στήθεσσιν ἔπειθον.</line><line lnr="9.34">ὣς οὐδὲν γλύκιον ἧς πατρίδος οὐδὲ τοκήων</line><line lnr="9.35">γίγνεται,  εἴ περ καί τις ἀπόπροθι πίονα οἶκον</line><line lnr="9.36">γαίῃ ἐν ἀλλοδαπῇ ναίει ἀπάνευθε τοκήων.</line><line lnr="9.37">εἰ δ᾽ ἄγε τοι καὶ νόστον ἐμὸν πολυκηδέ᾽ ἐνίσπω,</line><line lnr="9.38">ὅν μοι Ζεὺς ἐφέηκεν ἀπὸ Τροίηθεν ἰόντι.</line><line lnr="9.39">Ἰλιόθεν με φέρων ἄνεμος Κικόνεσσι πέλασσεν,</line><line lnr="9.40">Ἰσμάρῳ.  ἔνθα δ᾽ ἐγὼ πόλιν ἔπραθον, ὤλεσα δ᾽ αὐτούς:</line><line lnr="9.41">ἐκ πόλιος δ᾽ ἀλόχους καὶ κτήματα πολλὰ λαβόντες</line><line lnr="9.42">δασσάμεθ᾽, ὡς μή τίς μοι ἀτεμβόμενος κίοι ἴσης.</line><line lnr="9.43">ἔνθ᾽ ἦ τοι μὲν ἐγὼ διερῷ ποδὶ φευγέμεν ἡμέας</line><line lnr="9.44">ἠνώγεα, τοὶ δὲ μέγα νήπιοι οὐκ ἐπίθοντο.</line><line lnr="9.45">ἔνθα δὲ πολλὸν μὲν μέθυ πίνετο,  πολλὰ δὲ μῆλα</line><line lnr="9.46">ἔσφαζον παρὰ θῖνα καὶ εἰλίποδας ἕλικας βοῦς:</line><line lnr="9.47">τόφρα δ᾽ ἄρ᾽ οἰχόμενοι Κίκονες Κικόνεσσι γεγώνευν,</line><line lnr="9.48">οἵ σφιν γείτονες ἦσαν, ἅμα πλέονες καὶ ἀρείους,</line><line lnr="9.49">ἤπειρον ναίοντες, ἐπιστάμενοι μὲν ἀφ᾽ ἵππων</line><line lnr="9.50">ἀνδράσι μάρνασθαι καὶ ὅθι χρὴ πεζὸν ἐόντα.</line><line lnr="9.51">ἦλθον ἔπειθ᾽ ὅσα φύλλα καὶ ἄνθεα γίγνεται ὥρῃ,</line><line lnr="9.52">ἠέριοι: τότε δή ῥα κακὴ Διὸς αἶσα παρέστη</line><line lnr="9.53">ἡμῖν αἰνομόροισιν, ἵν᾽ ἄλγεα πολλὰ πάθοιμεν.</line><line lnr="9.54">στησάμενοι δ᾽ ἐμάχοντο μάχην παρὰ νηυσὶ θοῇσι,</line><line lnr="9.55">βάλλον δ᾽ ἀλλήλους χαλκήρεσιν ἐγχείῃσιν.</line><line lnr="9.56">ὄφρα μὲν ἠὼς ἦν καὶ ἀέξετο ἱερὸν ἦμαρ,</line><line lnr="9.57">τόφρα δ᾽ ἀλεξόμενοι μένομεν πλέονάς περ ἐόντας.</line><line lnr="9.58">ἦμος δ᾽ ἠέλιος μετενίσσετο βουλυτόνδε,</line><line lnr="9.59">καὶ τότε δὴ Κίκονες κλῖναν δαμάσαντες Ἀχαιούς.</line><line lnr="9.60">ἓξ δ᾽ ἀφ᾽ ἑκάστης νηὸς ἐυκνήμιδες ἑταῖροι</line><line lnr="9.61">ὤλονθ᾽: οἱ δ᾽ ἄλλοι φύγομεν θάνατόν τε μόρον τε.</line><line lnr="9.62">ἔνθεν δὲ προτέρω πλέομεν ἀκαχήμενοι ἦτορ,</line><line lnr="9.63">ἄσμενοι ἐκ θανάτοιο, φίλους ὀλέσαντες ἑταίρους.</line><line lnr="9.64">οὐδ᾽ ἄρα μοι προτέρω νῆες κίον ἀμφιέλισσαι,</line><line lnr="9.65">πρίν τινα τῶν δειλῶν ἑτάρων τρὶς ἕκαστον ἀῦσαι,</line><line lnr="9.66">οἳ θάνον ἐν πεδίῳ Κικόνων ὕπο δῃωθέντες.</line><line lnr="9.67">νηυσὶ δ᾽ ἐπῶρσ᾽ ἄνεμον Βορέην νεφεληγερέτα Ζεὺς</line><line lnr="9.68">λαίλαπι θεσπεσίῃ, σὺν δὲ νεφέεσσι κάλυψε</line><line lnr="9.69">γαῖαν ὁμοῦ καὶ πόντον: ὀρώρει δ᾽ οὐρανόθεν νύξ.</line><line lnr="9.70">αἱ μὲν ἔπειτ᾽ ἐφέροντ᾽ ἐπικάρσιαι,  ἱστία δέ σφιν</line><line lnr="9.71">τριχθά τε καὶ τετραχθὰ διέσχισεν ἲς ἀνέμοιο.</line><line lnr="9.72">καὶ τὰ μὲν ἐς νῆας κάθεμεν, δείσαντες ὄλεθρον,</line><line lnr="9.73">αὐτὰς δ᾽ ἐσσυμένως προερέσσαμεν ἤπειρόνδε.</line><line lnr="9.74">ἔνθα δύω νύκτας δύο τ᾽ ἤματα συνεχὲς αἰεὶ</line><line lnr="9.75">κείμεθ᾽,  ὁμοῦ καμάτῳ τε καὶ ἄλγεσι θυμὸν ἔδοντες.</line><line lnr="9.76">ἀλλ᾽ ὅτε δὴ τρίτον ἦμαρ ἐυπλόκαμος τέλεσ᾽ Ἠώς,</line><line lnr="9.77">ἱστοὺς στησάμενοι ἀνά θ᾽ ἱστία λεύκ᾽ ἐρύσαντες</line><line lnr="9.78">ἥμεθα, τὰς δ᾽ ἄνεμός τε κυβερνῆταί τ᾽ ἴθυνον.</line><line lnr="9.79">καί νύ κεν ἀσκηθὴς ἱκόμην ἐς πατρίδα γαῖαν:</line><line lnr="9.80">ἀλλά με κῦμα ῥόος τε περιγνάμπτοντα Μάλειαν</line><line lnr="9.81">καὶ Βορέης ἀπέωσε, παρέπλαγξεν δὲ Κυθήρων.</line><line lnr="9.82">ἔνθεν δ᾽ ἐννῆμαρ φερόμην ὀλοοῖς ἀνέμοισιν</line><line lnr="9.83">πόντον ἐπ᾽ ἰχθυόεντα: ἀτὰρ δεκάτῃ ἐπέβημεν</line><line lnr="9.84">γαίης Λωτοφάγων, οἵ τ᾽ ἄνθινον εἶδαρ ἔδουσιν.</line><line lnr="9.85">ἔνθα δ᾽ ἐπ᾽ ἠπείρου βῆμεν καὶ ἀφυσσάμεθ᾽ ὕδωρ,</line><line lnr="9.86">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</line><line lnr="9.87">αὐτὰρ ἐπεὶ σίτοιό τ᾽ ἐπασσάμεθ᾽ ἠδὲ ποτῆτος,</line><line lnr="9.88">δὴ τοτ᾽ ἐγὼν ἑτάρους προΐειν πεύθεσθαι ἰόντας,</line><line lnr="9.89">οἵ τινες ἀνέρες εἶεν ἐπὶ χθονὶ σῖτον ἔδοντες</line><line lnr="9.90">ἄνδρε δύω κρίνας,  τρίτατον κήρυχ᾽ ἅμ᾽ ὀπάσσας.</line><line lnr="9.91">οἱ δ᾽ αἶψ᾽ οἰχόμενοι μίγεν ἀνδράσι Λωτοφάγοισιν:</line><line lnr="9.92">οὐδ᾽ ἄρα Λωτοφάγοι μήδονθ᾽ ἑτάροισιν ὄλεθρον</line><line lnr="9.93">ἡμετέροις, ἀλλά σφι δόσαν λωτοῖο πάσασθαι.</line><line lnr="9.94">τῶν δ᾽ ὅς τις λωτοῖο φάγοι μελιηδέα καρπόν,</line><line lnr="9.95">οὐκέτ᾽ ἀπαγγεῖλαι πάλιν ἤθελεν οὐδὲ νέεσθαι,</line><line lnr="9.96">ἀλλ᾽ αὐτοῦ βούλοντο μετ᾽ ἀνδράσι Λωτοφάγοισι</line><line lnr="9.97">λωτὸν ἐρεπτόμενοι μενέμεν νόστου τε λαθέσθαι.</line><line lnr="9.98">τοὺς μὲν ἐγὼν ἐπὶ νῆας ἄγον κλαίοντας ἀνάγκῃ,</line><line lnr="9.99">νηυσὶ δ᾽ ἐνὶ γλαφυρῇσιν ὑπὸ ζυγὰ δῆσα ἐρύσσας.</line><line lnr="9.100">αὐτὰρ τοὺς ἄλλους κελόμην ἐρίηρας ἑταίρους</line><line lnr="9.101">σπερχομένους νηῶν ἐπιβαινέμεν ὠκειάων,</line><line lnr="9.102">μή πώς τις λωτοῖο φαγὼν νόστοιο λάθηται.</line><line lnr="9.103">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον,</line><line lnr="9.104">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line></lvl><lvl d="the Cyclops" c="e30000" f="ffffff" rem="kills the guest 1" sz="462"><line lnr="9.105">ἔνθεν δὲ προτέρω πλέομεν ἀκαχήμενοι ἦτορ:</line><line lnr="9.106">Κυκλώπων δ᾽ ἐς γαῖαν ὑπερφιάλων ἀθεμίστων</line><line lnr="9.107">ἱκόμεθ᾽, οἵ ῥα θεοῖσι πεποιθότες ἀθανάτοισιν</line><line lnr="9.108">οὔτε φυτεύουσιν χερσὶν φυτὸν οὔτ᾽ ἀρόωσιν,</line><line lnr="9.109">ἀλλὰ τά γ᾽ ἄσπαρτα καὶ ἀνήροτα πάντα φύονται,</line><line lnr="9.110">πυροὶ καὶ κριθαὶ ἠδ᾽ ἄμπελοι,  αἵ τε φέρουσιν</line><line lnr="9.111">οἶνον ἐριστάφυλον, καί σφιν Διὸς ὄμβρος ἀέξει.</line><line lnr="9.112">τοῖσιν δ᾽ οὔτ᾽ ἀγοραὶ βουληφόροι οὔτε θέμιστες,</line><line lnr="9.113">ἀλλ᾽ οἵ γ᾽ ὑψηλῶν ὀρέων ναίουσι κάρηνα</line><line lnr="9.114">ἐν σπέσσι γλαφυροῖσι, θεμιστεύει δὲ ἕκαστος</line><line lnr="9.115">παίδων ἠδ᾽ ἀλόχων,  οὐδ᾽ ἀλλήλων ἀλέγουσιν.</line><line lnr="9.116">νῆσος ἔπειτα λάχεια παρὲκ λιμένος τετάνυσται,</line><line lnr="9.117">γαίης Κυκλώπων οὔτε σχεδὸν οὔτ᾽ ἀποτηλοῦ,</line><line lnr="9.118">ὑλήεσσ᾽: ἐν δ᾽ αἶγες ἀπειρέσιαι γεγάασιν</line><line lnr="9.119">ἄγριαι: οὐ μὲν γὰρ πάτος ἀνθρώπων ἀπερύκει,</line><line lnr="9.120">οὐδέ μιν εἰσοιχνεῦσι κυνηγέται,  οἵ τε καθ᾽ ὕλην</line><line lnr="9.121">ἄλγεα πάσχουσιν κορυφὰς ὀρέων ἐφέποντες.</line><line lnr="9.122">οὔτ᾽ ἄρα ποίμνῃσιν καταΐσχεται οὔτ᾽ ἀρότοισιν,</line><line lnr="9.123">ἀλλ᾽ ἥ γ᾽ ἄσπαρτος καὶ ἀνήροτος ἤματα πάντα</line><line lnr="9.124">ἀνδρῶν χηρεύει, βόσκει δέ τε μηκάδας αἶγας.</line><line lnr="9.125">οὐ γὰρ Κυκλώπεσσι νέες πάρα μιλτοπάρῃοι,</line><line lnr="9.126">οὐδ᾽ ἄνδρες νηῶν ἔνι τέκτονες, οἵ κε κάμοιεν</line><line lnr="9.127">νῆας ἐυσσέλμους, αἵ κεν τελέοιεν ἕκαστα</line><line lnr="9.128">ἄστε᾽ ἐπ᾽ ἀνθρώπων ἱκνεύμεναι, οἷά τε πολλὰ</line><line lnr="9.129">ἄνδρες ἐπ᾽ ἀλλήλους νηυσὶν περόωσι θάλασσαν:</line><line lnr="9.130">οἵ κέ σφιν καὶ νῆσον ἐυκτιμένην ἐκάμοντο.</line><line lnr="9.131">οὐ μὲν γάρ τι κακή γε, φέροι δέ κεν ὥρια πάντα:</line><line lnr="9.132">ἐν μὲν γὰρ λειμῶνες ἁλὸς πολιοῖο παρ᾽ ὄχθας</line><line lnr="9.133">ὑδρηλοὶ μαλακοί: μάλα κ᾽ ἄφθιτοι ἄμπελοι εἶεν.</line><line lnr="9.134">ἐν δ᾽ ἄροσις λείη: μάλα κεν βαθὺ λήιον αἰεὶ</line><line lnr="9.135">εἰς ὥρας ἀμῷεν,  ἐπεὶ μάλα πῖαρ ὑπ᾽ οὖδας.</line><line lnr="9.136">ἐν δὲ λιμὴν ἐύορμος, ἵν᾽ οὐ χρεὼ πείσματός ἐστιν,</line><line lnr="9.137">οὔτ᾽ εὐνὰς βαλέειν οὔτε πρυμνήσι᾽ ἀνάψαι,</line><line lnr="9.138">ἀλλ᾽ ἐπικέλσαντας μεῖναι χρόνον εἰς ὅ κε ναυτέων</line><line lnr="9.139">θυμὸς ἐποτρύνῃ καὶ ἐπιπνεύσωσιν ἀῆται.</line><line lnr="9.140">αὐτὰρ ἐπὶ κρατὸς λιμένος ῥέει ἀγλαὸν ὕδωρ,</line><line lnr="9.141">κρήνη ὑπὸ σπείους: περὶ δ᾽ αἴγειροι πεφύασιν.</line><line lnr="9.142">ἔνθα κατεπλέομεν, καί τις θεὸς ἡγεμόνευεν</line><line lnr="9.143">νύκτα δι᾽ ὀρφναίην, οὐδὲ προυφαίνετ᾽ ἰδέσθαι:</line><line lnr="9.144">ἀὴρ γὰρ περὶ νηυσὶ βαθεῖ᾽ ἦν, οὐδὲ σελήνη</line><line lnr="9.145">οὐρανόθεν προύφαινε,  κατείχετο δὲ νεφέεσσιν.</line><line lnr="9.146">ἔνθ᾽ οὔ τις τὴν νῆσον ἐσέδρακεν ὀφθαλμοῖσιν,</line><line lnr="9.147">οὔτ᾽ οὖν κύματα μακρὰ κυλινδόμενα προτὶ χέρσον</line><line lnr="9.148">εἰσίδομεν, πρὶν νῆας ἐυσσέλμους ἐπικέλσαι.</line><line lnr="9.149">κελσάσῃσι δὲ νηυσὶ καθείλομεν ἱστία πάντα,</line><line lnr="9.150">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:</line><line lnr="9.151">ἔνθα δ᾽ ἀποβρίξαντες ἐμείναμεν Ἠῶ δῖαν.</line><line lnr="9.152">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="9.153">νῆσον θαυμάζοντες ἐδινεόμεσθα κατ᾽ αὐτήν.</line><line lnr="9.154">ὦρσαν δὲ νύμφαι, κοῦραι Διὸς αἰγιόχοιο,</line><line lnr="9.155">αἶγας ὀρεσκῴους,  ἵνα δειπνήσειαν ἑταῖροι.</line><line lnr="9.156">αὐτίκα καμπύλα τόξα καὶ αἰγανέας δολιχαύλους</line><line lnr="9.157">εἱλόμεθ᾽ ἐκ νηῶν, διὰ δὲ τρίχα κοσμηθέντες</line><line lnr="9.158">βάλλομεν: αἶψα δ᾽ ἔδωκε θεὸς μενοεικέα θήρην.</line><line lnr="9.159">νῆες μέν μοι ἕποντο δυώδεκα, ἐς δὲ ἑκάστην</line><line lnr="9.160">ἐννέα λάγχανον αἶγες: ἐμοὶ δὲ δέκ᾽ ἔξελον οἴῳ.</line><line lnr="9.161">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="9.162">ἥμεθα δαινύμενοι κρέα τ᾽ ἄσπετα καὶ μέθυ ἡδύ:</line><line lnr="9.163">οὐ γάρ πω νηῶν ἐξέφθιτο οἶνος ἐρυθρός,</line><line lnr="9.164">ἀλλ᾽ ἐνέην: πολλὸν γὰρ ἐν ἀμφιφορεῦσιν ἕκαστοι</line><line lnr="9.165">ἠφύσαμεν Κικόνων. ἱερὸν πτολίεθρον ἑλόντες.</line><line lnr="9.166">Κυκλώπων δ᾽ ἐς γαῖαν ἐλεύσσομεν ἐγγὺς ἐόντων,</line><line lnr="9.167">καπνόν τ᾽ αὐτῶν τε φθογγὴν ὀίων τε καὶ αἰγῶν.</line><line lnr="9.168">ἦμος δ᾽ ἠέλιος κατέδυ καὶ ἐπὶ κνέφας ἦλθε,</line><line lnr="9.169">δὴ τότε κοιμήθημεν ἐπὶ ῥηγμῖνι θαλάσσης.</line><line lnr="9.170">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="9.171">καὶ τότ᾽ ἐγὼν ἀγορὴν θέμενος μετὰ πᾶσιν ἔειπον:</line><line lnr="9.172">ἄλλοι μὲν νῦν μίμνετ᾽, ἐμοὶ ἐρίηρες ἑταῖροι:</line><line lnr="9.173">αὐτὰρ ἐγὼ σὺν νηί τ᾽ ἐμῇ καὶ ἐμοῖς ἑτάροισιν</line><line lnr="9.174">ἐλθὼν τῶνδ᾽ ἀνδρῶν πειρήσομαι, οἵ τινές εἰσιν,</line><line lnr="9.175">ἤ ῥ᾽ οἵ γ᾽ ὑβρισταί τε καὶ ἄγριοι οὐδὲ δίκαιοι,</line><line lnr="9.176">ἦε φιλόξεινοι, καί σφιν νόος ἐστὶ θεουδής.</line><line lnr="9.177">ὣς εἰπὼν ἀνὰ νηὸς ἔβην, ἐκέλευσα δ᾽ ἑταίρους</line><line lnr="9.178">αὐτούς τ᾽ ἀμβαίνειν ἀνά τε πρυμνήσια λῦσαι.</line><line lnr="9.179">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον,</line><line lnr="9.180">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="9.181">ἀλλ᾽ ὅτε δὴ τὸν χῶρον ἀφικόμεθ᾽ ἐγγὺς ἐόντα,</line><line lnr="9.182">ἔνθα δ᾽ ἐπ᾽ ἐσχατιῇ σπέος εἴδομεν ἄγχι θαλάσσης,</line><line lnr="9.183">ὑψηλόν, δάφνῃσι κατηρεφές. ἔνθα δὲ πολλὰ</line><line lnr="9.184">μῆλ᾽, ὄιές τε καὶ αἶγες, ἰαύεσκον: περὶ δ᾽ αὐλὴ</line><line lnr="9.185">ὑψηλὴ δέδμητο κατωρυχέεσσι λίθοισι</line><line lnr="9.186">μακρῇσίν τε πίτυσσιν ἰδὲ δρυσὶν ὑψικόμοισιν.</line><line lnr="9.187">ἔνθα δ᾽ ἀνὴρ ἐνίαυε πελώριος, ὅς ῥα τὰ μῆλα</line><line lnr="9.188">οἶος ποιμαίνεσκεν ἀπόπροθεν: οὐδὲ μετ᾽ ἄλλους</line><line lnr="9.189">πωλεῖτ᾽, ἀλλ᾽ ἀπάνευθεν ἐὼν ἀθεμίστια ᾔδη.</line><line lnr="9.190">καὶ γὰρ θαῦμ᾽ ἐτέτυκτο πελώριον,  οὐδὲ ἐῴκει</line><line lnr="9.191">ἀνδρί γε σιτοφάγῳ, ἀλλὰ ῥίῳ ὑλήεντι</line><line lnr="9.192">ὑψηλῶν ὀρέων, ὅ τε φαίνεται οἶον ἀπ᾽ ἄλλων.</line><line lnr="9.193">δὴ τότε τοὺς ἄλλους κελόμην ἐρίηρας ἑταίρους</line><line lnr="9.194">αὐτοῦ πὰρ νηί τε μένειν καὶ νῆα ἔρυσθαι,</line><line lnr="9.195">αὐτὰρ ἐγὼ κρίνας ἑτάρων δυοκαίδεκ᾽ ἀρίστους</line><line lnr="9.196">βῆν: ἀτὰρ αἴγεον ἀσκὸν ἔχον μέλανος οἴνοιο</line><line lnr="9.197">ἡδέος, ὅν μοι ἔδωκε Μάρων, Εὐάνθεος υἱός,</line><line lnr="9.198">ἱρεὺς Ἀπόλλωνος, ὃς Ἴσμαρον ἀμφιβεβήκει,</line><line lnr="9.199">οὕνεκά μιν σὺν παιδὶ περισχόμεθ᾽ ἠδὲ γυναικὶ</line><line lnr="9.200">ἁζόμενοι: ᾤκει γὰρ ἐν ἄλσεϊ δενδρήεντι</line><line lnr="9.201">Φοίβου Ἀπόλλωνος. ὁ δέ μοι πόρεν ἀγλαὰ δῶρα:</line><line lnr="9.202">χρυσοῦ μέν μοι ἔδωκ᾽ ἐυεργέος ἑπτὰ τάλαντα,</line><line lnr="9.203">δῶκε δέ μοι κρητῆρα πανάργυρον, αὐτὰρ ἔπειτα</line><line lnr="9.204">οἶνον ἐν ἀμφιφορεῦσι δυώδεκα πᾶσιν ἀφύσσας</line><line lnr="9.205">ἡδὺν ἀκηράσιον,  θεῖον ποτόν: οὐδέ τις αὐτὸν</line><line lnr="9.206">ἠείδη δμώων οὐδ᾽ ἀμφιπόλων ἐνὶ οἴκῳ,</line><line lnr="9.207">ἀλλ᾽ αὐτὸς ἄλοχός τε φίλη ταμίη τε μί᾽ οἴη.</line><line lnr="9.208">τὸν δ᾽ ὅτε πίνοιεν μελιηδέα οἶνον ἐρυθρόν,</line><line lnr="9.209">ἓν δέπας ἐμπλήσας ὕδατος ἀνὰ εἴκοσι μέτρα</line><line lnr="9.210">χεῦ᾽,  ὀδμὴ δ᾽ ἡδεῖα ἀπὸ κρητῆρος ὀδώδει</line><line lnr="9.211">θεσπεσίη: τότ᾽ ἂν οὔ τοι ἀποσχέσθαι φίλον ἦεν.</line><line lnr="9.212">τοῦ φέρον ἐμπλήσας ἀσκὸν μέγαν, ἐν δὲ καὶ ᾖα</line><line lnr="9.213">κωρύκῳ: αὐτίκα γάρ μοι ὀίσατο θυμὸς ἀγήνωρ</line><line lnr="9.214">ἄνδρ᾽ ἐπελεύσεσθαι μεγάλην ἐπιειμένον ἀλκήν,</line><line lnr="9.215">ἄγριον,  οὔτε δίκας ἐὺ εἰδότα οὔτε θέμιστας.</line><line lnr="9.216">καρπαλίμως δ᾽ εἰς ἄντρον ἀφικόμεθ᾽, οὐδέ μιν ἔνδον</line><line lnr="9.217">εὕρομεν, ἀλλ᾽ ἐνόμευε νομὸν κάτα πίονα μῆλα.</line><line lnr="9.218">ἐλθόντες δ᾽ εἰς ἄντρον ἐθηεύμεσθα ἕκαστα.</line><line lnr="9.219">ταρσοὶ μὲν τυρῶν βρῖθον, στείνοντο δὲ σηκοὶ</line><line lnr="9.220">ἀρνῶν ἠδ᾽ ἐρίφων: διακεκριμέναι δὲ ἕκασται</line><line lnr="9.221">ἔρχατο, χωρὶς μὲν πρόγονοι, χωρὶς δὲ μέτασσαι,</line><line lnr="9.222">χωρὶς δ᾽ αὖθ᾽ ἕρσαι. ναῖον δ᾽ ὀρῷ ἄγγεα πάντα,</line><line lnr="9.223">γαυλοί τε σκαφίδες τε, τετυγμένα, τοῖς ἐνάμελγεν.</line><line lnr="9.224">ἔνθ᾽ ἐμὲ μὲν πρώτισθ᾽ ἕταροι λίσσοντ᾽ ἐπέεσσιν</line><line lnr="9.225">τυρῶν αἰνυμένους ἰέναι πάλιν,  αὐτὰρ ἔπειτα</line><line lnr="9.226">καρπαλίμως ἐπὶ νῆα θοὴν ἐρίφους τε καὶ ἄρνας</line><line lnr="9.227">σηκῶν ἐξελάσαντας ἐπιπλεῖν ἁλμυρὸν ὕδωρ:</line><line lnr="9.228">ἀλλ᾽ ἐγὼ οὐ πιθόμην, ἦ τ᾽ ἂν πολὺ κέρδιον ἦεν,</line><line lnr="9.229">ὄφρ᾽ αὐτόν τε ἴδοιμι, καὶ εἴ μοι ξείνια δοίη.</line><line lnr="9.230">οὐδ᾽ ἄρ᾽ ἔμελλ᾽ ἑτάροισι φανεὶς ἐρατεινὸς ἔσεσθαι.</line><line lnr="9.231">ἔνθα δὲ πῦρ κήαντες ἐθύσαμεν ἠδὲ καὶ αὐτοὶ</line><line lnr="9.232">τυρῶν αἰνύμενοι φάγομεν, μένομέν τέ μιν ἔνδον</line><line lnr="9.233">ἥμενοι, ἧος ἐπῆλθε νέμων. φέρε δ᾽ ὄβριμον ἄχθος</line><line lnr="9.234">ὕλης ἀζαλέης, ἵνα οἱ ποτιδόρπιον εἴη,</line><line lnr="9.235">ἔντοσθεν δ᾽ ἄντροιο βαλὼν ὀρυμαγδὸν ἔθηκεν:</line><line lnr="9.236">ἡμεῖς δὲ δείσαντες ἀπεσσύμεθ᾽ ἐς μυχὸν ἄντρου.</line><line lnr="9.237">αὐτὰρ ὅ γ᾽ εἰς εὐρὺ σπέος ἤλασε πίονα μῆλα</line><line lnr="9.238">πάντα μάλ᾽ ὅσσ᾽ ἤμελγε, τὰ δ᾽ ἄρσενα λεῖπε θύρηφιν,</line><line lnr="9.239">ἀρνειούς τε τράγους τε, βαθείης ἔκτοθεν αὐλῆς.</line><line lnr="9.240">αὐτὰρ ἔπειτ᾽ ἐπέθηκε θυρεὸν μέγαν ὑψόσ᾽ ἀείρας,</line><line lnr="9.241">ὄβριμον: οὐκ ἂν τόν γε δύω καὶ εἴκοσ᾽ ἄμαξαι</line><line lnr="9.242">ἐσθλαὶ τετράκυκλοι ἀπ᾽ οὔδεος ὀχλίσσειαν:</line><line lnr="9.243">τόσσην ἠλίβατον πέτρην ἐπέθηκε θύρῃσιν.</line><line lnr="9.244">ἑζόμενος δ᾽ ἤμελγεν ὄις καὶ μηκάδας αἶγας,</line><line lnr="9.245">πάντα κατὰ μοῖραν,  καὶ ὑπ᾽ ἔμβρυον ἧκεν ἑκάστῃ.</line><line lnr="9.246">αὐτίκα δ᾽ ἥμισυ μὲν θρέψας λευκοῖο γάλακτος</line><line lnr="9.247">πλεκτοῖς ἐν ταλάροισιν ἀμησάμενος κατέθηκεν,</line><line lnr="9.248">ἥμισυ δ᾽ αὖτ᾽ ἔστησεν ἐν ἄγγεσιν, ὄφρα οἱ εἴη</line><line lnr="9.249">πίνειν αἰνυμένῳ καί οἱ ποτιδόρπιον εἴη.</line><line lnr="9.250">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</line><line lnr="9.251">καὶ τότε πῦρ ἀνέκαιε καὶ εἴσιδεν, εἴρετο δ᾽ ἡμέας:</line><line lnr="9.252"> ὦ ξεῖνοι, τίνες ἐστέ; πόθεν πλεῖθ᾽ ὑγρὰ κέλευθα;</line><line lnr="9.253">ἦ τι κατὰ πρῆξιν ἦ μαψιδίως ἀλάλησθε,</line><line lnr="9.254">οἷά τε ληιστῆρες, ὑπεὶρ ἅλα, τοί τ᾽ ἀλόωνται</line><line lnr="9.255">ψυχὰς παρθέμενοι κακὸν ἀλλοδαποῖσι φέροντες;</line><line lnr="9.256">ὣς ἔφαθ᾽, ἡμῖν δ᾽ αὖτε κατεκλάσθη φίλον ἦτορ,</line><line lnr="9.257">δεισάντων φθόγγον τε βαρὺν αὐτόν τε πέλωρον.</line><line lnr="9.258">ἀλλὰ καὶ ὥς μιν ἔπεσσιν ἀμειβόμενος προσέειπον:</line><line lnr="9.259"> ἡμεῖς τοι Τροίηθεν ἀποπλαγχθέντες Ἀχαιοὶ</line><line lnr="9.260">παντοίοις ἀνέμοισιν ὑπὲρ μέγα λαῖτμα θαλάσσης,</line><line lnr="9.261">οἴκαδε ἱέμενοι, ἄλλην ὁδὸν ἄλλα κέλευθα</line><line lnr="9.262">ἤλθομεν: οὕτω που Ζεὺς ἤθελε μητίσασθαι.</line><line lnr="9.263">λαοὶ δ᾽ Ἀτρεΐδεω Ἀγαμέμνονος εὐχόμεθ᾽ εἶναι,</line><line lnr="9.264">τοῦ δὴ νῦν γε μέγιστον ὑπουράνιον κλέος ἐστί:</line><line lnr="9.265">τόσσην γὰρ διέπερσε πόλιν καὶ ἀπώλεσε λαοὺς</line><line lnr="9.266">πολλούς. ἡμεῖς δ᾽ αὖτε κιχανόμενοι τὰ σὰ γοῦνα</line><line lnr="9.267">ἱκόμεθ᾽, εἴ τι πόροις ξεινήιον ἠὲ καὶ ἄλλως</line><line lnr="9.268">δοίης δωτίνην, ἥ τε ξείνων θέμις ἐστίν.</line><line lnr="9.269">ἀλλ᾽ αἰδεῖο, φέριστε, θεούς: ἱκέται δέ τοί εἰμεν,</line><line lnr="9.270">Ζεὺς δ᾽ ἐπιτιμήτωρ ἱκετάων τε ξείνων τε,</line><line lnr="9.271">ξείνιος, ὃς ξείνοισιν ἅμ᾽ αἰδοίοισιν ὀπηδεῖ.</line><line lnr="9.272">ὣς ἐφάμην, ὁ δέ μ᾽ αὐτίκ᾽ ἀμείβετο νηλέι θυμῷ:</line><line lnr="9.273">νήπιός εἰς, ὦ ξεῖν᾽, ἢ τηλόθεν εἰλήλουθας,</line><line lnr="9.274">ὅς με θεοὺς κέλεαι ἢ δειδίμεν ἢ ἀλέασθαι:</line><line lnr="9.275">οὐ γὰρ Κύκλωπες Διὸς αἰγιόχου ἀλέγουσιν</line><line lnr="9.276">οὐδὲ θεῶν μακάρων, ἐπεὶ ἦ πολὺ φέρτεροί εἰμεν:</line><line lnr="9.277">οὐδ᾽ ἂν ἐγὼ Διὸς ἔχθος ἀλευάμενος πεφιδοίμην</line><line lnr="9.278">οὔτε σεῦ οὔθ᾽ ἑτάρων, εἰ μὴ θυμός με κελεύοι.</line><line lnr="9.279">ἀλλά μοι εἴφ᾽ ὅπῃ ἔσχες ἰὼν ἐυεργέα νῆα,</line><line lnr="9.280">ἤ που ἐπ᾽ ἐσχατιῆς, ἦ καὶ σχεδόν,  ὄφρα δαείω.</line><line lnr="9.281">ὣς φάτο πειράζων, ἐμὲ δ᾽ οὐ λάθεν εἰδότα πολλά,</line><line lnr="9.282">ἀλλά μιν ἄψορρον προσέφην δολίοις ἐπέεσσι:</line><line lnr="9.283"> νέα μέν μοι κατέαξε Ποσειδάων ἐνοσίχθων</line><line lnr="9.284">πρὸς πέτρῃσι βαλὼν ὑμῆς ἐπὶ πείρασι γαίης,</line><line lnr="9.285">ἄκρῃ προσπελάσας: ἄνεμος δ᾽ ἐκ πόντου ἔνεικεν:</line><line lnr="9.286">αὐτὰρ ἐγὼ σὺν τοῖσδε ὑπέκφυγον αἰπὺν ὄλεθρον.</line><line lnr="9.287">ὣς ἐφάμην, ὁ δέ μ᾽ οὐδὲν ἀμείβετο νηλέι θυμῷ,</line><line lnr="9.288">ἀλλ᾽ ὅ γ᾽ ἀναΐξας ἑτάροις ἐπὶ χεῖρας ἴαλλε,</line><line lnr="9.289">σὺν δὲ δύω μάρψας ὥς τε σκύλακας ποτὶ γαίῃ</line><line lnr="9.290">κόπτ᾽: ἐκ δ᾽ ἐγκέφαλος χαμάδις ῥέε,  δεῦε δὲ γαῖαν.</line><line lnr="9.291">τοὺς δὲ διὰ μελεϊστὶ ταμὼν ὡπλίσσατο δόρπον:</line><line lnr="9.292">ἤσθιε δ᾽ ὥς τε λέων ὀρεσίτροφος, οὐδ᾽ ἀπέλειπεν,</line><line lnr="9.293">ἔγκατά τε σάρκας τε καὶ ὀστέα μυελόεντα.</line><line lnr="9.294">ἡμεῖς δὲ κλαίοντες ἀνεσχέθομεν Διὶ χεῖρας,</line><line lnr="9.295">σχέτλια ἔργ᾽ ὁρόωντες,  ἀμηχανίη δ᾽ ἔχε θυμόν.</line><line lnr="9.296">αὐτὰρ ἐπεὶ Κύκλωψ μεγάλην ἐμπλήσατο νηδὺν</line><line lnr="9.297">ἀνδρόμεα κρέ᾽ ἔδων καὶ ἐπ᾽ ἄκρητον γάλα πίνων,</line><line lnr="9.298">κεῖτ᾽ ἔντοσθ᾽ ἄντροιο τανυσσάμενος διὰ μήλων.</line><line lnr="9.299">τὸν μὲν ἐγὼ βούλευσα κατὰ μεγαλήτορα θυμὸν</line><line lnr="9.300">ἆσσον ἰών,  ξίφος ὀξὺ ἐρυσσάμενος παρὰ μηροῦ,</line><line lnr="9.301">οὐτάμεναι πρὸς στῆθος, ὅθι φρένες ἧπαρ ἔχουσι,</line><line lnr="9.302">χείρ᾽ ἐπιμασσάμενος: ἕτερος δέ με θυμὸς ἔρυκεν.</line><line lnr="9.303">αὐτοῦ γάρ κε καὶ ἄμμες ἀπωλόμεθ᾽ αἰπὺν ὄλεθρον:</line><line lnr="9.304">οὐ γάρ κεν δυνάμεσθα θυράων ὑψηλάων</line><line lnr="9.305">χερσὶν ἀπώσασθαι λίθον ὄβριμον,  ὃν προσέθηκεν.</line><line lnr="9.306">ὣς τότε μὲν στενάχοντες ἐμείναμεν Ἠῶ δῖαν.</line><line lnr="9.307">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="9.308">καὶ τότε πῦρ ἀνέκαιε καὶ ἤμελγε κλυτὰ μῆλα,</line><line lnr="9.309">πάντα κατὰ μοῖραν, καὶ ὑπ᾽ ἔμβρυον ἧκεν ἑκάστῃ.</line><line lnr="9.310">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</line><line lnr="9.311">σὺν δ᾽ ὅ γε δὴ αὖτε δύω μάρψας ὡπλίσσατο δεῖπνον.</line><line lnr="9.312">δειπνήσας δ᾽ ἄντρου ἐξήλασε πίονα μῆλα,</line><line lnr="9.313">ῥηιδίως ἀφελὼν θυρεὸν μέγαν: αὐτὰρ ἔπειτα</line><line lnr="9.314">ἂψ ἐπέθηχ᾽, ὡς εἴ τε φαρέτρῃ πῶμ᾽ ἐπιθείη.</line><line lnr="9.315">πολλῇ δὲ ῥοίζῳ πρὸς ὄρος τρέπε πίονα μῆλα</line><line lnr="9.316">Κύκλωψ: αὐτὰρ ἐγὼ λιπόμην κακὰ βυσσοδομεύων,</line><line lnr="9.317">εἴ πως τισαίμην, δοίη δέ μοι εὖχος Ἀθήνη.</line><line lnr="9.318">ἥδε δέ μοι κατὰ θυμὸν ἀρίστη φαίνετο βουλή.</line><line lnr="9.319">Κύκλωπος γὰρ ἔκειτο μέγα ῥόπαλον παρὰ σηκῷ,</line><line lnr="9.320">χλωρὸν ἐλαΐνεον: τὸ μὲν ἔκταμεν,  ὄφρα φοροίη</line><line lnr="9.321">αὐανθέν. τὸ μὲν ἄμμες ἐίσκομεν εἰσορόωντες</line><line lnr="9.322">ὅσσον θ᾽ ἱστὸν νηὸς ἐεικοσόροιο μελαίνης,</line><line lnr="9.323">φορτίδος εὐρείης, ἥ τ᾽ ἐκπεράᾳ μέγα λαῖτμα:</line><line lnr="9.324">τόσσον ἔην μῆκος, τόσσον πάχος εἰσοράασθαι.</line><line lnr="9.325">τοῦ μὲν ὅσον τ᾽ ὄργυιαν ἐγὼν ἀπέκοψα παραστὰς</line><line lnr="9.326">καὶ παρέθηχ᾽ ἑτάροισιν, ἀποξῦναι δ᾽ ἐκέλευσα:</line><line lnr="9.327">οἱ δ᾽ ὁμαλὸν ποίησαν: ἐγὼ δ᾽ ἐθόωσα παραστὰς</line><line lnr="9.328">ἄκρον, ἄφαρ δὲ λαβὼν ἐπυράκτεον ἐν πυρὶ κηλέῳ.</line><line lnr="9.329">καὶ τὸ μὲν εὖ κατέθηκα κατακρύψας ὑπὸ κόπρῳ,</line><line lnr="9.330">ἥ ῥα κατὰ σπείους κέχυτο μεγάλ᾽ ἤλιθα πολλή:</line><line lnr="9.331">αὐτὰρ τοὺς ἄλλους κλήρῳ πεπαλάσθαι ἄνωγον,</line><line lnr="9.332">ὅς τις τολμήσειεν ἐμοὶ σὺν μοχλὸν ἀείρας</line><line lnr="9.333">τρῖψαι ἐν ὀφθαλμῷ, ὅτε τὸν γλυκὺς ὕπνος ἱκάνοι.</line><line lnr="9.334">οἱ δ᾽ ἔλαχον τοὺς ἄν κε καὶ ἤθελον αὐτὸς ἑλέσθαι,</line><line lnr="9.335">τέσσαρες,  αὐτὰρ ἐγὼ πέμπτος μετὰ τοῖσιν ἐλέγμην.</line><line lnr="9.336">ἑσπέριος δ᾽ ἦλθεν καλλίτριχα μῆλα νομεύων.</line><line lnr="9.337">αὐτίκα δ᾽ εἰς εὐρὺ σπέος ἤλασε πίονα μῆλα</line><line lnr="9.338">πάντα μάλ᾽, οὐδέ τι λεῖπε βαθείης ἔκτοθεν αὐλῆς,</line><line lnr="9.339">ἤ τι ὀισάμενος, ἢ καὶ θεὸς ὣς ἐκέλευσεν.</line><line lnr="9.340">αὐτὰρ ἔπειτ᾽ ἐπέθηκε θυρεὸν μέγαν ὑψόσ᾽ ἀείρας,</line><line lnr="9.341">ἑζόμενος δ᾽ ἤμελγεν ὄις καὶ μηκάδας αἶγας,</line><line lnr="9.342">πάντα κατὰ μοῖραν, καὶ ὑπ᾽ ἔμβρυον ἧκεν ἑκάστῃ.</line><line lnr="9.343">αὐτὰρ ἐπεὶ δὴ σπεῦσε πονησάμενος τὰ ἃ ἔργα,</line><line lnr="9.344">σὺν δ᾽ ὅ γε δὴ αὖτε δύω μάρψας ὡπλίσσατο δόρπον.</line><line lnr="9.345">καὶ τότ᾽ ἐγὼ Κύκλωπα προσηύδων ἄγχι παραστάς,</line><line lnr="9.346">κισσύβιον μετὰ χερσὶν ἔχων μέλανος οἴνοιο:</line><line lnr="9.347">Κύκλωψ, τῆ, πίε οἶνον, ἐπεὶ φάγες ἀνδρόμεα κρέα,</line><line lnr="9.348">ὄφρ᾽ εἰδῇς οἷόν τι ποτὸν τόδε νηῦς ἐκεκεύθει</line><line lnr="9.349">ἡμετέρη. σοὶ δ᾽ αὖ λοιβὴν φέρον, εἴ μ᾽ ἐλεήσας</line><line lnr="9.350">οἴκαδε πέμψειας: σὺ δὲ μαίνεαι οὐκέτ᾽ ἀνεκτῶς.</line><line lnr="9.351">σχέτλιε, πῶς κέν τίς σε καὶ ὕστερον ἄλλος ἵκοιτο</line><line lnr="9.352">ἀνθρώπων πολέων, ἐπεὶ οὐ κατὰ μοῖραν ἔρεξας;</line><line lnr="9.353">ὣς ἐφάμην, ὁ δ᾽ ἔδεκτο καὶ ἔκπιεν: ἥσατο δ᾽ αἰνῶς</line><line lnr="9.354">ἡδὺ ποτὸν πίνων καὶ μ᾽ ᾔτεε δεύτερον αὖτις:</line><line lnr="9.355">δός μοι ἔτι πρόφρων,  καί μοι τεὸν οὔνομα εἰπὲ</line><line lnr="9.356">αὐτίκα νῦν, ἵνα τοι δῶ ξείνιον, ᾧ κε σὺ χαίρῃς:</line><line lnr="9.357">καὶ γὰρ Κυκλώπεσσι φέρει ζείδωρος ἄρουρα</line><line lnr="9.358">οἶνον ἐριστάφυλον, καί σφιν Διὸς ὄμβρος ἀέξει:</line><line lnr="9.359">ἀλλὰ τόδ᾽ ἀμβροσίης καὶ νέκταρός ἐστιν ἀπορρώξ.</line><line lnr="9.360">ὣς φάτ᾽,  ἀτάρ οἱ αὖτις ἐγὼ πόρον αἴθοπα οἶνον.</line><line lnr="9.361">τρὶς μὲν ἔδωκα φέρων, τρὶς δ᾽ ἔκπιεν ἀφραδίῃσιν.</line><line lnr="9.362">αὐτὰρ ἐπεὶ Κύκλωπα περὶ φρένας ἤλυθεν οἶνος,</line><line lnr="9.363">καὶ τότε δή μιν ἔπεσσι προσηύδων μειλιχίοισι:</line><line lnr="9.364">Κύκλωψ, εἰρωτᾷς μ᾽ ὄνομα κλυτόν, αὐτὰρ ἐγώ τοι</line><line lnr="9.365">ἐξερέω: σὺ δέ μοι δὸς ξείνιον,  ὥς περ ὑπέστης.</line><line lnr="9.366">Οὖτις ἐμοί γ᾽ ὄνομα: Οὖτιν δέ με κικλήσκουσι</line><line lnr="9.367">μήτηρ ἠδὲ πατὴρ ἠδ᾽ ἄλλοι πάντες ἑταῖροι.</line><line lnr="9.368">ὣς ἐφάμην, ὁ δέ μ᾽ αὐτίκ᾽ ἀμείβετο νηλέι θυμῷ:</line><line lnr="9.369">Οὖτιν ἐγὼ πύματον ἔδομαι μετὰ οἷς ἑτάροισιν,</line><line lnr="9.370">τοὺς δ᾽ ἄλλους πρόσθεν: τὸ δέ τοι ξεινήιον ἔσται.</line><line lnr="9.371">ἦ καὶ ἀνακλινθεὶς πέσεν ὕπτιος, αὐτὰρ ἔπειτα</line><line lnr="9.372">κεῖτ᾽ ἀποδοχμώσας παχὺν αὐχένα, κὰδ δέ μιν ὕπνος</line><line lnr="9.373">ᾕρει πανδαμάτωρ: φάρυγος δ᾽ ἐξέσσυτο οἶνος</line><line lnr="9.374">ψωμοί τ᾽ ἀνδρόμεοι: ὁ δ᾽ ἐρεύγετο οἰνοβαρείων.</line><line lnr="9.375">καὶ τότ᾽ ἐγὼ τὸν μοχλὸν ὑπὸ σποδοῦ ἤλασα πολλῆς,</line><line lnr="9.376">ἧος θερμαίνοιτο: ἔπεσσι δὲ πάντας ἑταίρους</line><line lnr="9.377">θάρσυνον, μή τίς μοι ὑποδείσας ἀναδύη.</line><line lnr="9.378">ἀλλ᾽ ὅτε δὴ τάχ᾽ ὁ μοχλὸς ἐλάινος ἐν πυρὶ μέλλεν</line><line lnr="9.379">ἅψεσθαι, χλωρός περ ἐών, διεφαίνετο δ᾽ αἰνῶς,</line><line lnr="9.380">καὶ τότ᾽ ἐγὼν ἆσσον φέρον ἐκ πυρός,  ἀμφὶ δ᾽ ἑταῖροι</line><line lnr="9.381">ἵσταντ᾽: αὐτὰρ θάρσος ἐνέπνευσεν μέγα δαίμων.</line><line lnr="9.382">οἱ μὲν μοχλὸν ἑλόντες ἐλάινον, ὀξὺν ἐπ᾽ ἄκρῳ,</line><line lnr="9.383">ὀφθαλμῷ ἐνέρεισαν: ἐγὼ δ᾽ ἐφύπερθεν ἐρεισθεὶς</line><line lnr="9.384">δίνεον, ὡς ὅτε τις τρυπῷ δόρυ νήιον ἀνὴρ</line><line lnr="9.385">τρυπάνῳ,  οἱ δέ τ᾽ ἔνερθεν ὑποσσείουσιν ἱμάντι</line><line lnr="9.386">ἁψάμενοι ἑκάτερθε, τὸ δὲ τρέχει ἐμμενὲς αἰεί.</line><line lnr="9.387">ὣς τοῦ ἐν ὀφθαλμῷ πυριήκεα μοχλὸν ἑλόντες</line><line lnr="9.388">δινέομεν, τὸν δ᾽ αἷμα περίρρεε θερμὸν ἐόντα.</line><line lnr="9.389">πάντα δέ οἱ βλέφαρ᾽ ἀμφὶ καὶ ὀφρύας εὗσεν ἀυτμὴ</line><line lnr="9.390">γλήνης καιομένης,  σφαραγεῦντο δέ οἱ πυρὶ ῥίζαι.</line><line lnr="9.391">ὡς δ᾽ ὅτ᾽ ἀνὴρ χαλκεὺς πέλεκυν μέγαν ἠὲ σκέπαρνον</line><line lnr="9.392">εἰν ὕδατι ψυχρῷ βάπτῃ μεγάλα ἰάχοντα</line><line lnr="9.393">φαρμάσσων: τὸ γὰρ αὖτε σιδήρου γε κράτος ἐστίν</line><line lnr="9.394">ὣς τοῦ σίζ᾽ ὀφθαλμὸς ἐλαϊνέῳ περὶ μοχλῷ.</line><line lnr="9.395">σμερδαλέον δὲ μέγ᾽ ᾤμωξεν,  περὶ δ᾽ ἴαχε πέτρη,</line><line lnr="9.396">ἡμεῖς δὲ δείσαντες ἀπεσσύμεθ᾽: αὐτὰρ ὁ μοχλὸν</line><line lnr="9.397">ἐξέρυσ᾽ ὀφθαλμοῖο πεφυρμένον αἵματι πολλῷ.</line><line lnr="9.398">τὸν μὲν ἔπειτ᾽ ἔρριψεν ἀπὸ ἕο χερσὶν ἀλύων,</line><line lnr="9.399">αὐτὰρ ὁ Κύκλωπας μεγάλ᾽ ἤπυεν, οἵ ῥά μιν ἀμφὶς</line><line lnr="9.400">ᾤκεον ἐν σπήεσσι δι᾽ ἄκριας ἠνεμοέσσας.</line><line lnr="9.401">οἱ δὲ βοῆς ἀίοντες ἐφοίτων ἄλλοθεν ἄλλος,</line><line lnr="9.402">ἱστάμενοι δ᾽ εἴροντο περὶ σπέος ὅττι ἑ κήδοι:</line><line lnr="9.403">τίπτε τόσον, Πολύφημ᾽, ἀρημένος ὧδ᾽ ἐβόησας</line><line lnr="9.404">νύκτα δι᾽ ἀμβροσίην καὶ ἀύπνους ἄμμε τίθησθα;</line><line lnr="9.405">ἦ μή τίς σευ μῆλα βροτῶν ἀέκοντος ἐλαύνει;</line><line lnr="9.406">ἦ μή τίς σ᾽ αὐτὸν κτείνει δόλῳ ἠὲ βίηφιν;</line><line lnr="9.407">τοὺς δ᾽ αὖτ᾽ ἐξ ἄντρου προσέφη κρατερὸς Πολύφημος:</line><line lnr="9.408">ὦ φίλοι, Οὖτίς με κτείνει δόλῳ οὐδὲ βίηφιν.</line><line lnr="9.409">οἱ δ᾽ ἀπαμειβόμενοι ἔπεα πτερόεντ᾽ ἀγόρευον:</line><line lnr="9.410">εἰ μὲν δὴ μή τίς σε βιάζεται οἶον ἐόντα,</line><line lnr="9.411">νοῦσον γ᾽ οὔ πως ἔστι Διὸς μεγάλου ἀλέασθαι,</line><line lnr="9.412">ἀλλὰ σύ γ᾽ εὔχεο πατρὶ Ποσειδάωνι ἄνακτι.</line><line lnr="9.413">ὣς ἄρ᾽ ἔφαν ἀπιόντες, ἐμὸν δ᾽ ἐγέλασσε φίλον κῆρ,</line><line lnr="9.414">ὡς ὄνομ᾽ ἐξαπάτησεν ἐμὸν καὶ μῆτις ἀμύμων.</line><line lnr="9.415">Κύκλωψ δὲ στενάχων τε καὶ ὠδίνων ὀδύνῃσι</line><line lnr="9.416">χερσὶ ψηλαφόων ἀπὸ μὲν λίθον εἷλε θυράων,</line><line lnr="9.417">αὐτὸς δ᾽ εἰνὶ θύρῃσι καθέζετο χεῖρε πετάσσας,</line><line lnr="9.418">εἴ τινά που μετ᾽ ὄεσσι λάβοι στείχοντα θύραζε:</line><line lnr="9.419">οὕτω γάρ πού μ᾽ ἤλπετ᾽ ἐνὶ φρεσὶ νήπιον εἶναι.</line><line lnr="9.420">αὐτὰρ ἐγὼ βούλευον,  ὅπως ὄχ᾽ ἄριστα γένοιτο,</line><line lnr="9.421">εἴ τιν᾽ ἑταίροισιν θανάτου λύσιν ἠδ᾽ ἐμοὶ αὐτῷ</line><line lnr="9.422">εὑροίμην: πάντας δὲ δόλους καὶ μῆτιν ὕφαινον</line><line lnr="9.423">ὥς τε περὶ ψυχῆς: μέγα γὰρ κακὸν ἐγγύθεν ἦεν.</line><line lnr="9.424">ἥδε δέ μοι κατὰ θυμὸν ἀρίστη φαίνετο βουλή.</line><line lnr="9.425">ἄρσενες ὄιες ἦσαν ἐυτρεφέες,  δασύμαλλοι,</line><line lnr="9.426">καλοί τε μεγάλοι τε, ἰοδνεφὲς εἶρος ἔχοντες:</line><line lnr="9.427">τοὺς ἀκέων συνέεργον ἐυστρεφέεσσι λύγοισιν,</line><line lnr="9.428">τῇς ἔπι Κύκλωψ εὗδε πέλωρ, ἀθεμίστια εἰδώς,</line><line lnr="9.429">σύντρεις αἰνύμενος: ὁ μὲν ἐν μέσῳ ἄνδρα φέρεσκε,</line><line lnr="9.430">τὼ δ᾽ ἑτέρω ἑκάτερθεν ἴτην σώοντες ἑταίρους.</line><line lnr="9.431">τρεῖς δὲ ἕκαστον φῶτ᾽ ὄιες φέρον: αὐτὰρ ἐγώ γε—</line><line lnr="9.432">ἀρνειὸς γὰρ ἔην μήλων ὄχ᾽ ἄριστος ἁπάντων,</line><line lnr="9.433">τοῦ κατὰ νῶτα λαβών, λασίην ὑπὸ γαστέρ᾽ ἐλυσθεὶς</line><line lnr="9.434">κείμην: αὐτὰρ χερσὶν ἀώτου θεσπεσίοιο</line><line lnr="9.435">νωλεμέως στρεφθεὶς ἐχόμην τετληότι θυμῷ.</line><line lnr="9.436">ὣς τότε μὲν στενάχοντες ἐμείναμεν Ἠῶ δῖαν.</line><line lnr="9.437">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="9.438">καὶ τότ᾽ ἔπειτα νομόνδ᾽ ἐξέσσυτο ἄρσενα μῆλα,</line><line lnr="9.439">θήλειαι δὲ μέμηκον ἀνήμελκτοι περὶ σηκούς:</line><line lnr="9.440">οὔθατα γὰρ σφαραγεῦντο. ἄναξ δ᾽ ὀδύνῃσι κακῇσι</line><line lnr="9.441">τειρόμενος πάντων ὀίων ἐπεμαίετο νῶτα</line><line lnr="9.442">ὀρθῶν ἑσταότων: τὸ δὲ νήπιος οὐκ ἐνόησεν,</line><line lnr="9.443">ὥς οἱ ὑπ᾽ εἰροπόκων ὀίων στέρνοισι δέδεντο.</line><line lnr="9.444">ὕστατος ἀρνειὸς μήλων ἔστειχε θύραζε</line><line lnr="9.445">λάχνῳ στεινόμενος καὶ ἐμοὶ πυκινὰ φρονέοντι.</line><line lnr="9.446">τὸν δ᾽ ἐπιμασσάμενος προσέφη κρατερὸς Πολύφημος:</line><line lnr="9.447">κριὲ πέπον, τί μοι ὧδε διὰ σπέος ἔσσυο μήλων</line><line lnr="9.448">ὕστατος; οὔ τι πάρος γε λελειμμένος ἔρχεαι οἰῶν,</line><line lnr="9.449">ἀλλὰ πολὺ πρῶτος νέμεαι τέρεν᾽ ἄνθεα ποίης</line><line lnr="9.450">μακρὰ βιβάς,  πρῶτος δὲ ῥοὰς ποταμῶν ἀφικάνεις,</line><line lnr="9.451">πρῶτος δὲ σταθμόνδε λιλαίεαι ἀπονέεσθαι</line><line lnr="9.452">ἑσπέριος: νῦν αὖτε πανύστατος. ἦ σύ γ᾽ ἄνακτος</line><line lnr="9.453">ὀφθαλμὸν ποθέεις, τὸν ἀνὴρ κακὸς ἐξαλάωσε</line><line lnr="9.454">σὺν λυγροῖς ἑτάροισι δαμασσάμενος φρένας οἴνῳ,</line><line lnr="9.455">Οὖτις,  ὃν οὔ πώ φημι πεφυγμένον εἶναι ὄλεθρον.</line><line lnr="9.456">εἰ δὴ ὁμοφρονέοις ποτιφωνήεις τε γένοιο</line><line lnr="9.457">εἰπεῖν ὅππῃ κεῖνος ἐμὸν μένος ἠλασκάζει:</line><line lnr="9.458">τῷ κέ οἱ ἐγκέφαλός γε διὰ σπέος ἄλλυδις ἄλλῃ</line><line lnr="9.459">θεινομένου ῥαίοιτο πρὸς οὔδεϊ, κὰδ δέ κ᾽ ἐμὸν κῆρ</line><line lnr="9.460">λωφήσειε κακῶν,  τά μοι οὐτιδανὸς πόρεν Οὖτις.</line><line lnr="9.461">ὣς εἰπὼν τὸν κριὸν ἀπὸ ἕο πέμπε θύραζε.</line><line lnr="9.462">ἐλθόντες δ᾽ ἠβαιὸν ἀπὸ σπείους τε καὶ αὐλῆς</line><line lnr="9.463">πρῶτος ὑπ᾽ ἀρνειοῦ λυόμην, ὑπέλυσα δ᾽ ἑταίρους.</line><line lnr="9.464">καρπαλίμως δὲ τὰ μῆλα ταναύποδα, πίονα δημῷ,</line><line lnr="9.465">πολλὰ περιτροπέοντες ἐλαύνομεν,  ὄφρ᾽ ἐπὶ νῆα</line><line lnr="9.466">ἱκόμεθ᾽. ἀσπάσιοι δὲ φίλοις ἑτάροισι φάνημεν,</line><line lnr="9.467">οἳ φύγομεν θάνατον, τοὺς δὲ στενάχοντο γοῶντες.</line><line lnr="9.468">ἀλλ᾽ ἐγὼ οὐκ εἴων, ἀνὰ δ᾽ ὀφρύσι νεῦον ἑκάστῳ,</line><line lnr="9.469">κλαίειν, ἀλλ᾽ ἐκέλευσα θοῶς καλλίτριχα μῆλα</line><line lnr="9.470">πόλλ᾽ ἐν νηὶ βαλόντας ἐπιπλεῖν ἁλμυρὸν ὕδωρ.</line><line lnr="9.471">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον,</line><line lnr="9.472">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="9.473">ἀλλ᾽ ὅτε τόσσον ἀπῆν, ὅσσον τε γέγωνε βοήσας,</line><line lnr="9.474">καὶ τότ᾽ ἐγὼ Κύκλωπα προσηύδων κερτομίοισι:</line><line lnr="9.475">Κύκλωψ,  οὐκ ἄρ᾽ ἔμελλες ἀνάλκιδος ἀνδρὸς ἑταίρους</line><line lnr="9.476">ἔδμεναι ἐν σπῆι γλαφυρῷ κρατερῆφι βίηφι.</line><line lnr="9.477">καὶ λίην σέ γ᾽ ἔμελλε κιχήσεσθαι κακὰ ἔργα,</line><line lnr="9.478">σχέτλι᾽, ἐπεὶ ξείνους οὐχ ἅζεο σῷ ἐνὶ οἴκῳ</line><line lnr="9.479">ἐσθέμεναι: τῷ σε Ζεὺς τίσατο καὶ θεοὶ ἄλλοι.</line><line lnr="9.480">ὣς ἐφάμην,  ὁ δ᾽ ἔπειτα χολώσατο κηρόθι μᾶλλον,</line><line lnr="9.481">ἧκε δ᾽ ἀπορρήξας κορυφὴν ὄρεος μεγάλοιο,</line><line lnr="9.482">κὰδ δ᾽ ἔβαλε προπάροιθε νεὸς κυανοπρῴροιο</line><line lnr="9.483">τυτθόν, ἐδεύησεν δ᾽ οἰήιον ἄκρον ἱκέσθαι,</line><line lnr="9.484">ἐκλύσθη δὲ θάλασσα κατερχομένης ὑπὸ πέτρης:</line><line lnr="9.485">τὴν δ᾽ αἶψ᾽ ἤπειρόνδε παλιρρόθιον φέρε κῦμα,</line><line lnr="9.486">πλημυρὶς ἐκ πόντοιο, θέμωσε δὲ χέρσον ἱκέσθαι.</line><line lnr="9.487">αὐτὰρ ἐγὼ χείρεσσι λαβὼν περιμήκεα κοντὸν</line><line lnr="9.488">ὦσα παρέξ, ἑτάροισι δ᾽ ἐποτρύνας ἐκέλευσα</line><line lnr="9.489">ἐμβαλέειν κώπῃς, ἵν᾽ ὑπὲκ κακότητα φύγοιμεν,</line><line lnr="9.490">κρατὶ κατανεύων: οἱ δὲ προπεσόντες ἔρεσσον.</line><line lnr="9.491">ἀλλ᾽ ὅτε δὴ δὶς τόσσον ἅλα πρήσσοντες ἀπῆμεν,</line><line lnr="9.492">καὶ τότε δὴ Κύκλωπα προσηύδων: ἀμφὶ δ᾽ ἑταῖροι</line><line lnr="9.493">μειλιχίοις ἐπέεσσιν ἐρήτυον ἄλλοθεν ἄλλος:</line><line lnr="9.494">σχέτλιε, τίπτ᾽ ἐθέλεις ἐρεθιζέμεν ἄγριον ἄνδρα;</line><line lnr="9.495">ὃς καὶ νῦν πόντονδε βαλὼν βέλος ἤγαγε νῆα</line><line lnr="9.496">αὖτις ἐς ἤπειρον, καὶ δὴ φάμεν αὐτόθ᾽ ὀλέσθαι.</line><line lnr="9.497">εἰ δὲ φθεγξαμένου τευ ἢ αὐδήσαντος ἄκουσε,</line><line lnr="9.498">σύν κεν ἄραξ᾽ ἡμέων κεφαλὰς καὶ νήια δοῦρα</line><line lnr="9.499">μαρμάρῳ ὀκριόεντι βαλών: τόσσον γὰρ ἵησιν.</line><line lnr="9.500">ὣς φάσαν,  ἀλλ᾽ οὐ πεῖθον ἐμὸν μεγαλήτορα θυμόν,</line><line lnr="9.501">ἀλλά μιν ἄψορρον προσέφην κεκοτηότι θυμῷ:</line><line lnr="9.502">Κύκλωψ, αἴ κέν τίς σε καταθνητῶν ἀνθρώπων</line><line lnr="9.503">ὀφθαλμοῦ εἴρηται ἀεικελίην ἀλαωτύν,</line><line lnr="9.504">φάσθαι Ὀδυσσῆα πτολιπόρθιον ἐξαλαῶσαι,</line><line lnr="9.505">υἱὸν Λαέρτεω,  Ἰθάκῃ ἔνι οἰκί᾽ ἔχοντα.</line><line lnr="9.506">ὣς ἐφάμην, ὁ δέ μ᾽ οἰμώξας ἠμείβετο μύθῳ:</line><line lnr="9.507">ὢ πόποι, ἦ μάλα δή με παλαίφατα θέσφαθ᾽ ἱκάνει.</line><line lnr="9.508">ἔσκε τις ἐνθάδε μάντις ἀνὴρ ἠύς τε μέγας τε,</line><line lnr="9.509">Τήλεμος Εὐρυμίδης, ὃς μαντοσύνῃ ἐκέκαστο</line><line lnr="9.510">καὶ μαντευόμενος κατεγήρα Κυκλώπεσσιν:</line><line lnr="9.511">ὅς μοι ἔφη τάδε πάντα τελευτήσεσθαι ὀπίσσω,</line><line lnr="9.512">χειρῶν ἐξ Ὀδυσῆος ἁμαρτήσεσθαι ὀπωπῆς.</line><line lnr="9.513">ἀλλ᾽ αἰεί τινα φῶτα μέγαν καὶ καλὸν ἐδέγμην</line><line lnr="9.514">ἐνθάδ᾽ ἐλεύσεσθαι, μεγάλην ἐπιειμένον ἀλκήν:</line><line lnr="9.515">νῦν δέ μ᾽ ἐὼν ὀλίγος τε καὶ οὐτιδανὸς καὶ ἄκικυς</line><line lnr="9.516">ὀφθαλμοῦ ἀλάωσεν, ἐπεί μ᾽ ἐδαμάσσατο οἴνῳ.</line><line lnr="9.517">ἀλλ᾽ ἄγε δεῦρ᾽, Ὀδυσεῦ, ἵνα τοι πὰρ ξείνια θείω</line><line lnr="9.518">πομπήν τ᾽ ὀτρύνω δόμεναι κλυτὸν ἐννοσίγαιον:</line><line lnr="9.519">τοῦ γὰρ ἐγὼ πάϊς εἰμί, πατὴρ δ᾽ ἐμὸς εὔχεται εἶναι.</line><line lnr="9.520">αὐτὸς δ᾽,  αἴ κ᾽ ἐθέλῃσ᾽, ἰήσεται, οὐδέ τις ἄλλος</line><line lnr="9.521">οὔτε θεῶν μακάρων οὔτε θνητῶν ἀνθρώπων.</line><line lnr="9.522">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="9.523">αἲ γὰρ δὴ ψυχῆς τε καὶ αἰῶνός σε δυναίμην</line><line lnr="9.524">εὖνιν ποιήσας πέμψαι δόμον Ἄϊδος εἴσω,</line><line lnr="9.525">ὡς οὐκ ὀφθαλμόν γ᾽ ἰήσεται οὐδ᾽ ἐνοσίχθων.</line><line lnr="9.526">ὣς ἐφάμην, ὁ δ᾽ ἔπειτα Ποσειδάωνι ἄνακτι</line><line lnr="9.527">εὔχετο χεῖρ᾽ ὀρέγων εἰς οὐρανὸν ἀστερόεντα:</line><line lnr="9.528">κλῦθι, Ποσείδαον γαιήοχε κυανοχαῖτα,</line><line lnr="9.529">εἰ ἐτεόν γε σός εἰμι, πατὴρ δ᾽ ἐμὸς εὔχεαι εἶναι,</line><line lnr="9.530">δὸς μὴ Ὀδυσσῆα πτολιπόρθιον οἴκαδ᾽ ἱκέσθαι</line><line lnr="9.531">υἱὸν Λαέρτεω, Ἰθάκῃ ἔνι οἰκί᾽ ἔχοντα.</line><line lnr="9.532">ἀλλ᾽ εἴ οἱ μοῖρ᾽ ἐστὶ φίλους τ᾽ ἰδέειν καὶ ἱκέσθαι</line><line lnr="9.533">οἶκον ἐυκτίμενον καὶ ἑὴν ἐς πατρίδα γαῖαν,</line><line lnr="9.534">ὀψὲ κακῶς ἔλθοι, ὀλέσας ἄπο πάντας ἑταίρους,</line><line lnr="9.535">νηὸς ἐπ᾽ ἀλλοτρίης,  εὕροι δ᾽ ἐν πήματα οἴκῳ.</line><line lnr="9.536">ὣς ἔφατ᾽ εὐχόμενος, τοῦ δ᾽ ἔκλυε κυανοχαίτης.</line><line lnr="9.537">αὐτὰρ ὅ γ᾽ ἐξαῦτις πολὺ μείζονα λᾶαν ἀείρας</line><line lnr="9.538">ἧκ᾽ ἐπιδινήσας, ἐπέρεισε δὲ ἶν᾽ ἀπέλεθρον,</line><line lnr="9.539">κὰδ᾽ δ᾽ ἔβαλεν μετόπισθε νεὸς κυανοπρῴροιο</line><line lnr="9.540">τυτθόν,  ἐδεύησεν δ᾽ οἰήιον ἄκρον ἱκέσθαι.</line><line lnr="9.541">ἐκλύσθη δὲ θάλασσα κατερχομένης ὑπὸ πέτρης:</line><line lnr="9.542">τὴν δὲ πρόσω φέρε κῦμα, θέμωσε δὲ χέρσον ἱκέσθαι.</line><line lnr="9.543">ἀλλ᾽ ὅτε δὴ τὴν νῆσον ἀφικόμεθ᾽, ἔνθα περ ἄλλαι</line><line lnr="9.544">νῆες ἐύσσελμοι μένον ἁθρόαι, ἀμφὶ δ᾽ ἑταῖροι</line><line lnr="9.545">ἥατ᾽ ὀδυρόμενοι,  ἡμέας ποτιδέγμενοι αἰεί,</line><line lnr="9.546">νῆα μὲν ἔνθ᾽ ἐλθόντες ἐκέλσαμεν ἐν ψαμάθοισιν,</line><line lnr="9.547">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης.</line><line lnr="9.548">μῆλα δὲ Κύκλωπος γλαφυρῆς ἐκ νηὸς ἑλόντες</line><line lnr="9.549">δασσάμεθ᾽, ὡς μή τίς μοι ἀτεμβόμενος κίοι ἴσης.</line><line lnr="9.550">ἀρνειὸν δ᾽ ἐμοὶ οἴῳ ἐυκνήμιδες ἑταῖροι</line><line lnr="9.551">μήλων δαιομένων δόσαν ἔξοχα: τὸν δ᾽ ἐπὶ θινὶ</line><line lnr="9.552">Ζηνὶ κελαινεφέι Κρονίδῃ, ὃς πᾶσιν ἀνάσσει,</line><line lnr="9.553">ῥέξας μηρί᾽ ἔκαιον: ὁ δ᾽ οὐκ ἐμπάζετο ἱρῶν,</line><line lnr="9.554">ἀλλ᾽ ὅ γε μερμήριξεν ὅπως ἀπολοίατο πᾶσαι</line><line lnr="9.555">νῆες ἐύσσελμοι καὶ ἐμοὶ ἐρίηρες ἑταῖροι.</line><line lnr="9.556">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="9.557">ἥμεθα δαινύμενοι κρέα τ᾽ ἄσπετα καὶ μέθυ ἡδύ:</line><line lnr="9.558">ἦμος δ᾽ ἠέλιος κατέδυ καὶ ἐπὶ κνέφας ἦλθε,</line><line lnr="9.559">δὴ τότε κοιμήθημεν ἐπὶ ῥηγμῖνι θαλάσσης.</line><line lnr="9.560">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="9.561">δὴ τότ᾽ ἐγὼν ἑτάροισιν ἐποτρύνας ἐκέλευσα</line><line lnr="9.562">αὐτούς τ᾽ ἀμβαίνειν ἀνά τε πρυμνήσια λῦσαι:</line><line lnr="9.563">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον,</line><line lnr="9.564">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="9.565">ἔνθεν δὲ προτέρω πλέομεν ἀκαχήμενοι ἦτορ,</line><line lnr="9.566">ἄσμενοι ἐκ θανάτοιο, φίλους ὀλέσαντες ἑταίρους.</line></lvl><lvl d="Aeolus" c="e30000" f="ffffff" rem="help the guest, only once" sz="77"><line lnr="10.1">Αἰολίην δ᾽ ἐς νῆσον ἀφικόμεθ᾽: ἔνθα δ᾽ ἔναιεν</line><line lnr="10.2">Αἴολος Ἱπποτάδης, φίλος ἀθανάτοισι θεοῖσιν,</line><line lnr="10.3">πλωτῇ ἐνὶ νήσῳ: πᾶσαν δέ τέ μιν πέρι τεῖχος</line><line lnr="10.4">χάλκεον ἄρρηκτον, λισσὴ δ᾽ ἀναδέδρομε πέτρη.</line><line lnr="10.5">τοῦ καὶ δώδεκα παῖδες ἐνὶ μεγάροις γεγάασιν,</line><line lnr="10.6">ἓξ μὲν θυγατέρες, ἓξ δ᾽ υἱέες ἡβώοντες:</line><line lnr="10.7">ἔνθ᾽ ὅ γε θυγατέρας πόρεν υἱάσιν εἶναι ἀκοίτις.</line><line lnr="10.8">οἱ δ᾽ αἰεὶ παρὰ πατρὶ φίλῳ καὶ μητέρι κεδνῇ</line><line lnr="10.9">δαίνυνται, παρὰ δέ σφιν ὀνείατα μυρία κεῖται,</line><line lnr="10.10">κνισῆεν δέ τε δῶμα περιστεναχίζεται αὐλῇ</line><line lnr="10.11">ἤματα: νύκτας δ᾽ αὖτε παρ᾽ αἰδοίῃς ἀλόχοισιν</line><line lnr="10.12">εὕδουσ᾽ ἔν τε τάπησι καὶ ἐν τρητοῖσι λέχεσσι.</line><line lnr="10.13">καὶ μὲν τῶν ἱκόμεσθα πόλιν καὶ δώματα καλά.</line><line lnr="10.14">μῆνα δὲ πάντα φίλει με καὶ ἐξερέεινεν ἕκαστα,</line><line lnr="10.15">Ἴλιον Ἀργείων τε νέας καὶ νόστον Ἀχαιῶν:</line><line lnr="10.16">καὶ μὲν ἐγὼ τῷ πάντα κατὰ μοῖραν κατέλεξα.</line><line lnr="10.17">ἀλλ᾽ ὅτε δὴ καὶ ἐγὼν ὁδὸν ᾔτεον ἠδ᾽ ἐκέλευον</line><line lnr="10.18">πεμπέμεν, οὐδέ τι κεῖνος ἀνήνατο, τεῦχε δὲ πομπήν.</line><line lnr="10.19">δῶκε δέ μ᾽ ἐκδείρας ἀσκὸν βοὸς ἐννεώροιο,</line><line lnr="10.20">ἔνθα δὲ βυκτάων ἀνέμων κατέδησε κέλευθα:</line><line lnr="10.21">κεῖνον γὰρ ταμίην ἀνέμων ποίησε Κρονίων,</line><line lnr="10.22">ἠμὲν παυέμεναι ἠδ᾽ ὀρνύμεν, ὅν κ᾽ ἐθέλῃσι.</line><line lnr="10.23">νηὶ δ᾽ ἐνὶ γλαφυρῇ κατέδει μέρμιθι φαεινῇ</line><line lnr="10.24">ἀργυρέῃ, ἵνα μή τι παραπνεύσῃ ὀλίγον περ:</line><line lnr="10.25">αὐτὰρ ἐμοὶ πνοιὴν Ζεφύρου προέηκεν ἀῆναι,</line><line lnr="10.26">ὄφρα φέροι νῆάς τε καὶ αὐτούς: οὐδ᾽ ἄρ᾽ ἔμελλεν</line><line lnr="10.27">ἐκτελέειν: αὐτῶν γὰρ ἀπωλόμεθ᾽ ἀφραδίῃσιν.</line><line lnr="10.28">ἐννῆμαρ μὲν ὁμῶς πλέομεν νύκτας τε καὶ ἦμαρ,</line><line lnr="10.29">τῇ δεκάτῃ δ᾽ ἤδη ἀνεφαίνετο πατρὶς ἄρουρα,</line><line lnr="10.30">καὶ δὴ πυρπολέοντας ἐλεύσσομεν ἐγγὺς ἐόντες:</line><line lnr="10.31">ἔνθ᾽ ἐμὲ μὲν γλυκὺς ὕπνος ἐπήλυθε κεκμηῶτα,</line><line lnr="10.32">αἰεὶ γὰρ πόδα νηὸς ἐνώμων, οὐδέ τῳ ἄλλῳ</line><line lnr="10.33">δῶχ᾽ ἑτάρων, ἵνα θᾶσσον ἱκοίμεθα πατρίδα γαῖαν:</line><line lnr="10.34">οἱ δ᾽ ἕταροι ἐπέεσσι πρὸς ἀλλήλους ἀγόρευον,</line><line lnr="10.35">καί μ᾽ ἔφασαν χρυσόν τε καὶ ἄργυρον οἴκαδ᾽ ἄγεσθαι</line><line lnr="10.36">δῶρα παρ᾽ Αἰόλου μεγαλήτορος Ἱπποτάδαο.</line><line lnr="10.37">ὧδε δέ τις εἴπεσκεν ἰδὼν ἐς πλησίον ἄλλον:</line><line lnr="10.38">ὦ πόποι, ὡς ὅδε πᾶσι φίλος καὶ τίμιός ἐστιν</line><line lnr="10.39">ἀνθρώποις, ὅτεών τε πόλιν καὶ γαῖαν ἵκηται.</line><line lnr="10.40">πολλὰ μὲν ἐκ Τροίης ἄγεται κειμήλια καλὰ</line><line lnr="10.41">ληίδος, ἡμεῖς δ᾽ αὖτε ὁμὴν ὁδὸν ἐκτελέσαντες</line><line lnr="10.42">οἴκαδε νισσόμεθα κενεὰς σὺν χεῖρας ἔχοντες:</line><line lnr="10.43">καὶ νῦν οἱ τάδ᾽ ἔδωκε χαριζόμενος φιλότητι</line><line lnr="10.44">Αἴολος. ἀλλ᾽ ἄγε θᾶσσον ἰδώμεθα ὅττι τάδ᾽ ἐστίν,</line><line lnr="10.45">ὅσσος τις χρυσός τε καὶ ἄργυρος ἀσκῷ ἔνεστιν.</line><line lnr="10.46">ὣς ἔφασαν, βουλὴ δὲ κακὴ νίκησεν ἑταίρων:</line><line lnr="10.47">ἀσκὸν μὲν λῦσαν, ἄνεμοι δ᾽ ἐκ πάντες ὄρουσαν.</line><line lnr="10.48">τοὺς δ᾽ αἶψ᾽ ἁρπάξασα φέρεν πόντονδε θύελλα</line><line lnr="10.49">κλαίοντας, γαίης ἄπο πατρίδος. αὐτὰρ ἐγώ γε</line><line lnr="10.50">ἐγρόμενος κατὰ θυμὸν ἀμύμονα μερμήριξα,</line><line lnr="10.51">ἠὲ πεσὼν ἐκ νηὸς ἀποφθίμην ἐνὶ πόντῳ,</line><line lnr="10.52">ἦ ἀκέων τλαίην καὶ ἔτι ζωοῖσι μετείην.</line><line lnr="10.53">ἀλλ᾽ ἔτλην καὶ ἔμεινα, καλυψάμενος δ᾽ ἐνὶ νηὶ</line><line lnr="10.54">κείμην. αἱ δ᾽ ἐφέροντο κακῇ ἀνέμοιο θυέλλῃ</line><line lnr="10.55">αὖτις ἐπ᾽ Αἰολίην νῆσον,  στενάχοντο δ᾽ ἑταῖροι.</line><line lnr="10.56">ἔνθα δ᾽ ἐπ᾽ ἠπείρου βῆμεν καὶ ἀφυσσάμεθ᾽ ὕδωρ,</line><line lnr="10.57">αἶψα δὲ δεῖπνον ἕλοντο θοῇς παρὰ νηυσὶν ἑταῖροι.</line><line lnr="10.58">αὐτὰρ ἐπεὶ σίτοιό τ᾽ ἐπασσάμεθ᾽ ἠδὲ ποτῆτος,</line><line lnr="10.59">δὴ τότ᾽ ἐγὼ κήρυκά τ᾽ ὀπασσάμενος καὶ ἑταῖρον</line><line lnr="10.60">βῆν εἰς Αἰόλου κλυτὰ δώματα: τὸν δ᾽ ἐκίχανον</line><line lnr="10.61">δαινύμενον παρὰ ᾗ τ᾽ ἀλόχῳ καὶ οἷσι τέκεσσιν.</line><line lnr="10.62">ἐλθόντες δ᾽ ἐς δῶμα παρὰ σταθμοῖσιν ἐπ᾽ οὐδοῦ</line><line lnr="10.63">ἑζόμεθ᾽: οἱ δ᾽ ἀνὰ θυμὸν ἐθάμβεον ἔκ τ᾽ ἐρέοντο:</line><line lnr="10.64">πῶς ἦλθες, Ὀδυσεῦ; τίς τοι κακὸς ἔχραε δαίμων;</line><line lnr="10.65">ἦ μέν σ᾽ ἐνδυκέως ἀπεπέμπομεν,  ὄφρ᾽ ἀφίκοιο</line><line lnr="10.66">πατρίδα σὴν καὶ δῶμα καὶ εἴ πού τοι φίλον ἐστίν.</line><line lnr="10.67">ὣς φάσαν, αὐτὰρ ἐγὼ μετεφώνεον ἀχνύμενος κῆρ:</line><line lnr="10.68">ἄασάν μ᾽ ἕταροί τε κακοὶ πρὸς τοῖσί τε ὕπνος</line><line lnr="10.69">σχέτλιος. ἀλλ᾽ ἀκέσασθε, φίλοι: δύναμις γὰρ ἐν ὑμῖν.</line><line lnr="10.70">ὣς ἐφάμην μαλακοῖσι καθαπτόμενος ἐπέεσσιν,</line><line lnr="10.71">οἱ δ᾽ ἄνεῳ ἐγένοντο: πατὴρ δ᾽ ἠμείβετο μύθῳ:</line><line lnr="10.72">ἔρρ᾽ ἐκ νήσου θᾶσσον, ἐλέγχιστε ζωόντων:</line><line lnr="10.73">οὐ γάρ μοι θέμις ἐστὶ κομιζέμεν οὐδ᾽ ἀποπέμπειν</line><line lnr="10.74">ἄνδρα τόν, ὅς κε θεοῖσιν ἀπέχθηται μακάρεσσιν:</line><line lnr="10.75">ἔρρε,  ἐπεὶ ἄρα θεοῖσιν ἀπεχθόμενος τόδ᾽ ἱκάνεις.</line><line lnr="10.76">ὣς εἰπὼν ἀπέπεμπε δόμων βαρέα στενάχοντα.</line><line lnr="10.77">ἔνθεν δὲ προτέρω πλέομεν ἀκαχήμενοι ἦτορ.</line></lvl><lvl d="Laestrygonians" c="e30000" f="ffffff" rem="kill the guest 2" sz="55"><line lnr="10.78">τείρετο δ᾽ ἀνδρῶν θυμὸς ὑπ᾽ εἰρεσίης ἀλεγεινῆς</line><line lnr="10.79">ἡμετέρῃ ματίῃ, ἐπεὶ οὐκέτι φαίνετο πομπή.</line><line lnr="10.80">ἑξῆμαρ μὲν ὁμῶς πλέομεν νύκτας τε καὶ ἦμαρ,</line><line lnr="10.81">ἑβδομάτῃ δ᾽ ἱκόμεσθα Λάμου αἰπὺ πτολίεθρον,</line><line lnr="10.82">Τηλέπυλον Λαιστρυγονίην, ὅθι ποιμένα ποιμὴν</line><line lnr="10.83">ἠπύει εἰσελάων, ὁ δέ τ᾽ ἐξελάων ὑπακούει.</line><line lnr="10.84">ἔνθα κ᾽ ἄυπνος ἀνὴρ δοιοὺς ἐξήρατο μισθούς,</line><line lnr="10.85">τὸν μὲν βουκολέων,  τὸν δ᾽ ἄργυφα μῆλα νομεύων:</line><line lnr="10.86">ἐγγὺς γὰρ νυκτός τε καὶ ἤματός εἰσι κέλευθοι.</line><line lnr="10.87">ἔνθ᾽ ἐπεὶ ἐς λιμένα κλυτὸν ἤλθομεν, ὃν πέρι πέτρη</line><line lnr="10.88">ἠλίβατος τετύχηκε διαμπερὲς ἀμφοτέρωθεν,</line><line lnr="10.89">ἀκταὶ δὲ προβλῆτες ἐναντίαι ἀλλήλῃσιν</line><line lnr="10.90">ἐν στόματι προύχουσιν,  ἀραιὴ δ᾽ εἴσοδός ἐστιν,</line><line lnr="10.91">ἔνθ᾽ οἵ γ᾽ εἴσω πάντες ἔχον νέας ἀμφιελίσσας.</line><line lnr="10.92">αἱ μὲν ἄρ᾽ ἔντοσθεν λιμένος κοίλοιο δέδεντο</line><line lnr="10.93">πλησίαι: οὐ μὲν γάρ ποτ᾽ ἀέξετο κῦμά γ᾽ ἐν αὐτῷ,</line><line lnr="10.94">οὔτε μέγ᾽ οὔτ᾽ ὀλίγον, λευκὴ δ᾽ ἦν ἀμφὶ γαλήνη:</line><line lnr="10.95">αὐτὰρ ἐγὼν οἶος σχέθον ἔξω νῆα μέλαιναν,</line><line lnr="10.96">αὐτοῦ ἐπ᾽ ἐσχατιῇ, πέτρης ἐκ πείσματα δήσας:</line><line lnr="10.97">ἔστην δὲ σκοπιὴν ἐς παιπαλόεσσαν ἀνελθών.</line><line lnr="10.98">ἔνθα μὲν οὔτε βοῶν οὔτ᾽ ἀνδρῶν φαίνετο ἔργα,</line><line lnr="10.99">καπνὸν δ᾽ οἶον ὁρῶμεν ἀπὸ χθονὸς ἀίσσοντα.</line><line lnr="10.100">δὴ τότ᾽ ἐγὼν ἑτάρους προΐειν πεύθεσθαι ἰόντας,</line><line lnr="10.101">οἵ τινες ἀνέρες εἶεν ἐπὶ χθονὶ σῖτον ἔδοντες,</line><line lnr="10.102">ἄνδρε δύω κρίνας, τρίτατον κήρυχ᾽ ἅμ᾽ ὀπάσσας.</line><line lnr="10.103">οἱ δ᾽ ἴσαν ἐκβάντες λείην ὁδόν, ᾗ περ ἄμαξαι</line><line lnr="10.104">ἄστυδ᾽ ἀφ᾽ ὑψηλῶν ὀρέων καταγίνεον ὕλην,</line><line lnr="10.105">κούρῃ δὲ ξύμβληντο πρὸ ἄστεος ὑδρευούσῃ,</line><line lnr="10.106">θυγατέρ᾽ ἰφθίμῃ Λαιστρυγόνος Ἀντιφάταο.</line><line lnr="10.107">ἡ μὲν ἄρ᾽ ἐς κρήνην κατεβήσετο καλλιρέεθρον</line><line lnr="10.108">Ἀρτακίην: ἔνθεν γὰρ ὕδωρ προτὶ ἄστυ φέρεσκον:</line><line lnr="10.109">οἱ δὲ παριστάμενοι προσεφώνεον ἔκ τ᾽ ἐρέοντο</line><line lnr="10.110">ὅς τις τῶνδ᾽ εἴη βασιλεὺς καὶ οἷσιν ἀνάσσοι:</line><line lnr="10.111">ἡ δὲ μάλ᾽ αὐτίκα πατρὸς ἐπέφραδεν ὑψερεφὲς δῶ.</line><line lnr="10.112">οἱ δ᾽ ἐπεὶ εἰσῆλθον κλυτὰ δώματα, τὴν δὲ γυναῖκα</line><line lnr="10.113">εὗρον, ὅσην τ᾽ ὄρεος κορυφήν, κατὰ δ᾽ ἔστυγον αὐτήν.</line><line lnr="10.114">ἡ δ᾽ αἶψ᾽ ἐξ ἀγορῆς ἐκάλει κλυτὸν Ἀντιφατῆα,</line><line lnr="10.115">ὃν πόσιν,  ὃς δὴ τοῖσιν ἐμήσατο λυγρὸν ὄλεθρον.</line><line lnr="10.116">αὐτίχ᾽ ἕνα μάρψας ἑτάρων ὡπλίσσατο δεῖπνον:</line><line lnr="10.117">τὼ δὲ δύ᾽ ἀίξαντε φυγῇ ἐπὶ νῆας ἱκέσθην.</line><line lnr="10.118">αὐτὰρ ὁ τεῦχε βοὴν διὰ ἄστεος: οἱ δ᾽ ἀίοντες</line><line lnr="10.119">φοίτων ἴφθιμοι Λαιστρυγόνες ἄλλοθεν ἄλλος,</line><line lnr="10.120">μυρίοι,  οὐκ ἄνδρεσσιν ἐοικότες, ἀλλὰ Γίγασιν.</line><line lnr="10.121">οἵ ῥ᾽ ἀπὸ πετράων ἀνδραχθέσι χερμαδίοισιν</line><line lnr="10.122">βάλλον: ἄφαρ δὲ κακὸς κόναβος κατὰ νῆας ὀρώρει</line><line lnr="10.123">ἀνδρῶν τ᾽ ὀλλυμένων νηῶν θ᾽ ἅμα ἀγνυμενάων:</line><line lnr="10.124">ἰχθῦς δ᾽ ὣς πείροντες ἀτερπέα δαῖτα φέροντο.</line><line lnr="10.125">ὄφρ᾽ οἱ τοὺς ὄλεκον λιμένος πολυβενθέος ἐντός,</line><line lnr="10.126">τόφρα δ᾽ ἐγὼ ξίφος ὀξὺ ἐρυσσάμενος παρὰ μηροῦ</line><line lnr="10.127">τῷ ἀπὸ πείσματ᾽ ἔκοψα νεὸς κυανοπρῴροιο.</line><line lnr="10.128">αἶψα δ᾽ ἐμοῖς ἑτάροισιν ἐποτρύνας ἐκέλευσα</line><line lnr="10.129">ἐμβαλέειν κώπῃς, ἵν᾽ ὑπὲκ κακότητα φύγοιμεν:</line><line lnr="10.130">οἱ δ᾽ ἅλα πάντες ἀνέρριψαν,  δείσαντες ὄλεθρον.</line><line lnr="10.131">ἀσπασίως δ᾽ ἐς πόντον ἐπηρεφέας φύγε πέτρας</line><line lnr="10.132">νηῦς ἐμή: αὐτὰρ αἱ ἄλλαι ἀολλέες αὐτόθ᾽ ὄλοντο.</line></lvl><lvl d="Circe" c="e30000" f="ffffff" rem="don't want to leave 2" sz="442"><line lnr="10.133">ἔνθεν δὲ προτέρω πλέομεν ἀκαχήμενοι ἦτορ,</line><line lnr="10.134">ἄσμενοι ἐκ θανάτοιο, φίλους ὀλέσαντες ἑταίρους.</line><line lnr="10.135">Αἰαίην δ᾽ ἐς νῆσον ἀφικόμεθ᾽: ἔνθα δ᾽ ἔναιε</line><line lnr="10.136">Κίρκη ἐυπλόκαμος, δεινὴ θεὸς αὐδήεσσα,</line><line lnr="10.137">αὐτοκασιγνήτη ὀλοόφρονος Αἰήταο:</line><line lnr="10.138">ἄμφω δ᾽ ἐκγεγάτην φαεσιμβρότου Ἠελίοιο</line><line lnr="10.139">μητρός τ᾽ ἐκ Πέρσης, τὴν Ὠκεανὸς τέκε παῖδα.</line><line lnr="10.140">ἔνθα δ᾽ ἐπ᾽ ἀκτῆς νηὶ κατηγαγόμεσθα σιωπῇ</line><line lnr="10.141">ναύλοχον ἐς λιμένα, καί τις θεὸς ἡγεμόνευεν.</line><line lnr="10.142">ἔνθα τότ᾽ ἐκβάντες δύο τ᾽ ἤματα καὶ δύο νύκτας</line><line lnr="10.143">κείμεθ᾽ ὁμοῦ καμάτῳ τε καὶ ἄλγεσι θυμὸν ἔδοντες.</line><line lnr="10.144">ἀλλ᾽ ὅτε δὴ τρίτον ἦμαρ ἐυπλόκαμος τέλεσ᾽ Ἠώς,</line><line lnr="10.145">καὶ τότ᾽ ἐγὼν ἐμὸν ἔγχος ἑλὼν καὶ φάσγανον ὀξὺ</line><line lnr="10.146">καρπαλίμως παρὰ νηὸς ἀνήιον ἐς περιωπήν,</line><line lnr="10.147">εἴ πως ἔργα ἴδοιμι βροτῶν ἐνοπήν τε πυθοίμην.</line><line lnr="10.148">ἔστην δὲ σκοπιὴν ἐς παιπαλόεσσαν ἀνελθών,</line><line lnr="10.149">καί μοι ἐείσατο καπνὸς ἀπὸ χθονὸς εὐρυοδείης,</line><line lnr="10.150">Κίρκης ἐν μεγάροισι,  διὰ δρυμὰ πυκνὰ καὶ ὕλην.</line><line lnr="10.151">μερμήριξα δ᾽ ἔπειτα κατὰ φρένα καὶ κατὰ θυμὸν</line><line lnr="10.152">ἐλθεῖν ἠδὲ πυθέσθαι, ἐπεὶ ἴδον αἴθοπα καπνόν.</line><line lnr="10.153">ὧδε δέ μοι φρονέοντι δοάσσατο κέρδιον εἶναι,</line><line lnr="10.154">πρῶτ᾽ ἐλθόντ᾽ ἐπὶ νῆα θοὴν καὶ θῖνα θαλάσσης</line><line lnr="10.155">δεῖπνον ἑταίροισιν δόμεναι προέμεν τε πυθέσθαι.</line><line lnr="10.156">ἀλλ᾽ ὅτε δὴ σχεδὸν ἦα κιὼν νεὸς ἀμφιελίσσης,</line><line lnr="10.157">καὶ τότε τίς με θεῶν ὀλοφύρατο μοῦνον ἐόντα,</line><line lnr="10.158">ὅς ῥά μοι ὑψίκερων ἔλαφον μέγαν εἰς ὁδὸν αὐτὴν</line><line lnr="10.159">ἧκεν. ὁ μὲν ποταμόνδε κατήιεν ἐκ νομοῦ ὕλης</line><line lnr="10.160">πιόμενος: δὴ γάρ μιν ἔχεν μένος ἠελίοιο.</line><line lnr="10.161">τὸν δ᾽ ἐγὼ ἐκβαίνοντα κατ᾽ ἄκνηστιν μέσα νῶτα</line><line lnr="10.162">πλῆξα: τὸ δ᾽ ἀντικρὺ δόρυ χάλκεον ἐξεπέρησε,</line><line lnr="10.163">κὰδ δ᾽ ἔπεσ᾽ ἐν κονίῃσι μακών, ἀπὸ δ᾽ ἔπτατο θυμός.</line><line lnr="10.164">τῷ δ᾽ ἐγὼ ἐμβαίνων δόρυ χάλκεον ἐξ ὠτειλῆς</line><line lnr="10.165">εἰρυσάμην: τὸ μὲν αὖθι κατακλίνας ἐπὶ γαίῃ</line><line lnr="10.166">εἴασ᾽: αὐτὰρ ἐγὼ σπασάμην ῥῶπάς τε λύγους τε,</line><line lnr="10.167">πεῖσμα δ᾽, ὅσον τ᾽ ὄργυιαν, ἐυστρεφὲς ἀμφοτέρωθεν</line><line lnr="10.168">πλεξάμενος συνέδησα πόδας δεινοῖο πελώρου,</line><line lnr="10.169">βῆν δὲ καταλοφάδεια φέρων ἐπὶ νῆα μέλαιναν</line><line lnr="10.170">ἔγχει ἐρειδόμενος,  ἐπεὶ οὔ πως ἦεν ἐπ᾽ ὤμου</line><line lnr="10.171">χειρὶ φέρειν ἑτέρῃ: μάλα γὰρ μέγα θηρίον ἦεν.</line><line lnr="10.172">κὰδ᾽ δ᾽ ἔβαλον προπάροιθε νεός, ἀνέγειρα δ᾽ ἑταίρους</line><line lnr="10.173">μειλιχίοις ἐπέεσσι παρασταδὸν ἄνδρα ἕκαστον:</line><line lnr="10.174">ὦ φίλοι, οὐ γάρ πω καταδυσόμεθ᾽ ἀχνύμενοί περ</line><line lnr="10.175">εἰς Ἀίδαο δόμους,  πρὶν μόρσιμον ἦμαρ ἐπέλθῃ:</line><line lnr="10.176">ἀλλ᾽ ἄγετ᾽, ὄφρ᾽ ἐν νηὶ θοῇ βρῶσίς τε πόσις τε,</line><line lnr="10.177">μνησόμεθα βρώμης, μηδὲ τρυχώμεθα λιμῷ.</line><line lnr="10.178">ὣς ἐφάμην, οἱ δ᾽ ὦκα ἐμοῖς ἐπέεσσι πίθοντο,</line><line lnr="10.179">ἐκ δὲ καλυψάμενοι παρὰ θῖν᾽ ἁλὸς ἀτρυγέτοιο</line><line lnr="10.180">θηήσαντ᾽ ἔλαφον: μάλα γὰρ μέγα θηρίον ἦεν.</line><line lnr="10.181">αὐτὰρ ἐπεὶ τάρπησαν ὁρώμενοι ὀφθαλμοῖσιν,</line><line lnr="10.182">χεῖρας νιψάμενοι τεύχοντ᾽ ἐρικυδέα δαῖτα.</line><line lnr="10.183">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="10.184">ἥμεθα δαινύμενοι κρέα τ᾽ ἄσπετα καὶ μέθυ ἡδύ:</line><line lnr="10.185">ἦμος δ᾽ ἠέλιος κατέδυ καὶ ἐπὶ κνέφας ἦλθε,</line><line lnr="10.186">δὴ τότε κοιμήθημεν ἐπὶ ῥηγμῖνι θαλάσσης.</line><line lnr="10.187">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="10.188">καὶ τότ᾽ ἐγὼν ἀγορὴν θέμενος μετὰ πᾶσιν ἔειπον:</line><line lnr="10.189">κέκλυτέ μευ μύθων, κακά περ πάσχοντες ἑταῖροι:</line><line lnr="10.190">ὦ φίλοι,  οὐ γάρ τ᾽ ἴδμεν, ὅπῃ ζόφος οὐδ᾽ ὅπῃ ἠώς,</line><line lnr="10.191">οὐδ᾽ ὅπῃ ἠέλιος φαεσίμβροτος εἶσ᾽ ὑπὸ γαῖαν,</line><line lnr="10.192">οὐδ᾽ ὅπῃ ἀννεῖται: ἀλλὰ φραζώμεθα θᾶσσον</line><line lnr="10.193">εἴ τις ἔτ᾽ ἔσται μῆτις. ἐγὼ δ᾽ οὔκ οἴομαι εἶναι.</line><line lnr="10.194">εἶδον γὰρ σκοπιὴν ἐς παιπαλόεσσαν ἀνελθὼν</line><line lnr="10.195">νῆσον,  τὴν πέρι πόντος ἀπείριτος ἐστεφάνωται:</line><line lnr="10.196">αὐτὴ δὲ χθαμαλὴ κεῖται: καπνὸν δ᾽ ἐνὶ μέσσῃ</line><line lnr="10.197">ἔδρακον ὀφθαλμοῖσι διὰ δρυμὰ πυκνὰ καὶ ὕλην.</line><line lnr="10.198">ὣς ἐφάμην, τοῖσιν δὲ κατεκλάσθη φίλον ἦτορ</line><line lnr="10.199">μνησαμένοις ἔργων Λαιστρυγόνος Ἀντιφάταο</line><line lnr="10.200">Κύκλωπός τε βίης μεγαλήτορος,  ἀνδροφάγοιο.</line><line lnr="10.201">κλαῖον δὲ λιγέως θαλερὸν κατὰ δάκρυ χέοντες:</line><line lnr="10.202">ἀλλ᾽ οὐ γάρ τις πρῆξις ἐγίγνετο μυρομένοισιν.</line><line lnr="10.203">αὐτὰρ ἐγὼ δίχα πάντας ἐυκνήμιδας ἑταίρους</line><line lnr="10.204">ἠρίθμεον, ἀρχὸν δὲ μετ᾽ ἀμφοτέροισιν ὄπασσα:</line><line lnr="10.205">τῶν μὲν ἐγὼν ἦρχον,  τῶν δ᾽ Εὐρύλοχος θεοειδής.</line><line lnr="10.206">κλήρους δ᾽ ἐν κυνέῃ χαλκήρεϊ πάλλομεν ὦκα:</line><line lnr="10.207">ἐκ δ᾽ ἔθορε κλῆρος μεγαλήτορος Εὐρυλόχοιο.</line><line lnr="10.208">βῆ δ᾽ ἰέναι, ἅμα τῷ γε δύω καὶ εἴκοσ᾽ ἑταῖροι</line><line lnr="10.209">κλαίοντες: κατὰ δ᾽ ἄμμε λίπον γοόωντας ὄπισθεν.</line><line lnr="10.210">εὗρον δ᾽ ἐν βήσσῃσι τετυγμένα δώματα Κίρκης</line><line lnr="10.211">ξεστοῖσιν λάεσσι, περισκέπτῳ ἐνὶ χώρῳ:</line><line lnr="10.212">ἀμφὶ δέ μιν λύκοι ἦσαν ὀρέστεροι ἠδὲ λέοντες,</line><line lnr="10.213">τοὺς αὐτὴ κατέθελξεν, ἐπεὶ κακὰ φάρμακ᾽ ἔδωκεν.</line><line lnr="10.214">οὐδ᾽ οἵ γ᾽ ὡρμήθησαν ἐπ᾽ ἀνδράσιν, ἀλλ᾽ ἄρα τοί γε</line><line lnr="10.215">οὐρῇσιν μακρῇσι περισσαίνοντες ἀνέσταν.</line><line lnr="10.216">ὡς δ᾽ ὅτ᾽ ἂν ἀμφὶ ἄνακτα κύνες δαίτηθεν ἰόντα</line><line lnr="10.217">σαίνωσ᾽, αἰεὶ γάρ τε φέρει μειλίγματα θυμοῦ,</line><line lnr="10.218">ὣς τοὺς ἀμφὶ λύκοι κρατερώνυχες ἠδὲ λέοντες</line><line lnr="10.219">σαῖνον: τοὶ δ᾽ ἔδεισαν, ἐπεὶ ἴδον αἰνὰ πέλωρα.</line><line lnr="10.220">ἔσταν δ᾽ ἐν προθύροισι θεᾶς καλλιπλοκάμοιο,</line><line lnr="10.221">Κίρκης δ᾽ ἔνδον ἄκουον ἀειδούσης ὀπὶ καλῇ,</line><line lnr="10.222">ἱστὸν ἐποιχομένης μέγαν ἄμβροτον, οἷα θεάων</line><line lnr="10.223">λεπτά τε καὶ χαρίεντα καὶ ἀγλαὰ ἔργα πέλονται.</line><line lnr="10.224">τοῖσι δὲ μύθων ἦρχε Πολίτης ὄρχαμος ἀνδρῶν,</line><line lnr="10.225">ὅς μοι κήδιστος ἑτάρων ἦν κεδνότατός τε:</line><line lnr="10.226">ὦ φίλοι, ἔνδον γάρ τις ἐποιχομένη μέγαν ἱστὸν</line><line lnr="10.227">καλὸν ἀοιδιάει, δάπεδον δ᾽ ἅπαν ἀμφιμέμυκεν,</line><line lnr="10.228">ἢ θεὸς ἠὲ γυνή: ἀλλὰ φθεγγώμεθα θᾶσσον.</line><line lnr="10.229">ὣς ἄρ᾽ ἐφώνησεν, τοὶ δὲ φθέγγοντο καλεῦντες.</line><line lnr="10.230">ἡ δ᾽ αἶψ᾽ ἐξελθοῦσα θύρας ὤιξε φαεινὰς</line><line lnr="10.231">καὶ κάλει: οἱ δ᾽ ἅμα πάντες ἀιδρείῃσιν ἕποντο:</line><line lnr="10.232">Εὐρύλοχος δ᾽ ὑπέμεινεν, ὀισάμενος δόλον εἶναι.</line><line lnr="10.233">εἷσεν δ᾽ εἰσαγαγοῦσα κατὰ κλισμούς τε θρόνους τε,</line><line lnr="10.234">ἐν δέ σφιν τυρόν τε καὶ ἄλφιτα καὶ μέλι χλωρὸν</line><line lnr="10.235">οἴνῳ Πραμνείῳ ἐκύκα: ἀνέμισγε δὲ σίτῳ</line><line lnr="10.236">φάρμακα λύγρ᾽, ἵνα πάγχυ λαθοίατο πατρίδος αἴης.</line><line lnr="10.237">αὐτὰρ ἐπεὶ δῶκέν τε καὶ ἔκπιον, αὐτίκ᾽ ἔπειτα</line><line lnr="10.238">ῥάβδῳ πεπληγυῖα κατὰ συφεοῖσιν ἐέργνυ.</line><line lnr="10.239">οἱ δὲ συῶν μὲν ἔχον κεφαλὰς φωνήν τε τρίχας τε</line><line lnr="10.240">καὶ δέμας, αὐτὰρ νοῦς ἦν ἔμπεδος, ὡς τὸ πάρος περ.</line><line lnr="10.241">ὣς οἱ μὲν κλαίοντες ἐέρχατο,  τοῖσι δὲ Κίρκη</line><line lnr="10.242">πάρ ῥ᾽ ἄκυλον βάλανόν τε βάλεν καρπόν τε κρανείης</line><line lnr="10.243">ἔδμεναι, οἷα σύες χαμαιευνάδες αἰὲν ἔδουσιν.</line><line lnr="10.244">Εὐρύλοχος δ᾽ αἶψ᾽ ἦλθε θοὴν ἐπὶ νῆα μέλαιναν</line><line lnr="10.245">ἀγγελίην ἑτάρων ἐρέων καὶ ἀδευκέα πότμον.</line><line lnr="10.246">οὐδέ τι ἐκφάσθαι δύνατο ἔπος ἱέμενός περ,</line><line lnr="10.247">κῆρ ἄχεϊ μεγάλῳ βεβολημένος: ἐν δέ οἱ ὄσσε</line><line lnr="10.248">δακρυόφιν πίμπλαντο, γόον δ᾽ ὠίετο θυμός.</line><line lnr="10.249">ἀλλ᾽ ὅτε δή μιν πάντες ἀγασσάμεθ᾽ ἐξερέοντες,</line><line lnr="10.250">καὶ τότε τῶν ἄλλων ἑτάρων κατέλεξεν ὄλεθρον:</line><line lnr="10.251">ἤιομεν, ὡς ἐκέλευες, ἀνὰ δρυμά, φαίδιμ᾽ Ὀδυσσεῦ:</line><line lnr="10.252">εὕρομεν ἐν βήσσῃσι τετυγμένα δώματα καλὰ</line><line lnr="10.253">ξεστοῖσιν λάεσσι, περισκέπτῳ ἐνὶ χώρῳ.</line><line lnr="10.254">ἔνθα δέ τις μέγαν ἱστὸν ἐποιχομένη λίγ᾽ ἄειδεν,</line><line lnr="10.255">ἢ θεὸς ἠὲ γυνή: τοὶ δὲ φθέγγοντο καλεῦντες.</line><line lnr="10.256">ἡ δ᾽ αἶψ᾽ ἐξελθοῦσα θύρας ὤιξε φαεινὰς</line><line lnr="10.257">καὶ κάλει: οἱ δ᾽ ἅμα πάντες ἀιδρείῃσιν ἕποντο:</line><line lnr="10.258">αὐτὰρ ἐγὼν ὑπέμεινα, ὀισάμενος δόλον εἶναι.</line><line lnr="10.259">οἱ δ᾽ ἅμ᾽ ἀιστώθησαν ἀολλέες, οὐδέ τις αὐτῶν</line><line lnr="10.260">ἐξεφάνη: δηρὸν δὲ καθήμενος ἐσκοπίαζον.</line><line lnr="10.261">ὣς ἔφατ᾽, αὐτὰρ ἐγὼ περὶ μὲν ξίφος ἀργυρόηλον</line><line lnr="10.262">ὤμοιιν βαλόμην, μέγα χάλκεον, ἀμφὶ δὲ τόξα:</line><line lnr="10.263">τὸν δ᾽ ἂψ ἠνώγεα αὐτὴν ὁδὸν ἡγήσασθαι.</line><line lnr="10.264">αὐτὰρ ὅ γ᾽ ἀμφοτέρῃσι λαβὼν ἐλλίσσετο γούνων</line><line lnr="10.265">καί μ᾽ ὀλοφυρόμενος ἔπεα πτερόεντα προσηύδα:</line><line lnr="10.266">μή μ᾽ ἄγε κεῖσ᾽ ἀέκοντα, διοτρεφές, ἀλλὰ λίπ᾽ αὐτοῦ.</line><line lnr="10.267">οἶδα γάρ, ὡς οὔτ᾽ αὐτὸς ἐλεύσεαι οὔτε τιν᾽ ἄλλον</line><line lnr="10.268">ἄξεις σῶν ἑτάρων. ἀλλὰ ξὺν τοίσδεσι θᾶσσον</line><line lnr="10.269">φεύγωμεν: ἔτι γάρ κεν ἀλύξαιμεν κακὸν ἦμαρ.</line><line lnr="10.270">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="10.271">Εὐρύλοχ᾽,  ἦ τοι μὲν σὺ μέν᾽ αὐτοῦ τῷδ᾽ ἐνὶ χώρῳ</line><line lnr="10.272">ἔσθων καὶ πίνων κοίλῃ παρὰ νηὶ μελαίνῃ:</line><line lnr="10.273">αὐτὰρ ἐγὼν εἶμι, κρατερὴ δέ μοι ἔπλετ᾽ ἀνάγκη.</line><line lnr="10.274">ὣς εἰπὼν παρὰ νηὸς ἀνήιον ἠδὲ θαλάσσης.</line><line lnr="10.275">ἀλλ᾽ ὅτε δὴ ἄρ᾽ ἔμελλον ἰὼν ἱερὰς ἀνὰ βήσσας</line><line lnr="10.276">Κίρκης ἵξεσθαι πολυφαρμάκου ἐς μέγα δῶμα,</line><line lnr="10.277">ἔνθα μοι Ἑρμείας χρυσόρραπις ἀντεβόλησεν</line><line lnr="10.278">ἐρχομένῳ πρὸς δῶμα, νεηνίῃ ἀνδρὶ ἐοικώς,</line><line lnr="10.279">πρῶτον ὑπηνήτῃ, τοῦ περ χαριεστάτη ἥβη:</line><line lnr="10.280">ἔν τ᾽ ἄρα μοι φῦ χειρί,  ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="10.281">πῇ δὴ αὖτ᾽, ὦ δύστηνε, δι᾽ ἄκριας ἔρχεαι οἶος,</line><line lnr="10.282">χώρου ἄιδρις ἐών; ἕταροι δέ τοι οἵδ᾽ ἐνὶ Κίρκης</line><line lnr="10.283">ἔρχαται ὥς τε σύες πυκινοὺς κευθμῶνας ἔχοντες.</line><line lnr="10.284">ἦ τοὺς λυσόμενος δεῦρ᾽ ἔρχεαι; οὐδέ σέ φημι</line><line lnr="10.285">αὐτὸν νοστήσειν,  μενέεις δὲ σύ γ᾽, ἔνθα περ ἄλλοι.</line><line lnr="10.286">ἀλλ᾽ ἄγε δή σε κακῶν ἐκλύσομαι ἠδὲ σαώσω.</line><line lnr="10.287">τῆ, τόδε φάρμακον ἐσθλὸν ἔχων ἐς δώματα Κίρκης</line><line lnr="10.288">ἔρχευ, ὅ κέν τοι κρατὸς ἀλάλκῃσιν κακὸν ἦμαρ.</line><line lnr="10.289">πάντα δέ τοι ἐρέω ὀλοφώια δήνεα Κίρκης.</line><line lnr="10.290">τεύξει τοι κυκεῶ,  βαλέει δ᾽ ἐν φάρμακα σίτῳ.</line><line lnr="10.291">ἀλλ᾽ οὐδ᾽ ὣς θέλξαι σε δυνήσεται: οὐ γὰρ ἐάσει</line><line lnr="10.292">φάρμακον ἐσθλόν, ὅ τοι δώσω, ἐρέω δὲ ἕκαστα.</line><line lnr="10.293">ὁππότε κεν Κίρκη σ᾽ ἐλάσῃ περιμήκεϊ ῥάβδῳ,</line><line lnr="10.294">δὴ τότε σὺ ξίφος ὀξὺ ἐρυσσάμενος παρὰ μηροῦ</line><line lnr="10.295">Κίρκῃ ἐπαῖξαι,  ὥς τε κτάμεναι μενεαίνων.</line><line lnr="10.296">ἡ δέ σ᾽ ὑποδείσασα κελήσεται εὐνηθῆναι:</line><line lnr="10.297">ἔνθα σὺ μηκέτ᾽ ἔπειτ᾽ ἀπανήνασθαι θεοῦ εὐνήν,</line><line lnr="10.298">ὄφρα κέ τοι λύσῃ θ᾽ ἑτάρους αὐτόν τε κομίσσῃ:</line><line lnr="10.299">ἀλλὰ κέλεσθαί μιν μακάρων μέγαν ὅρκον ὀμόσσαι,</line><line lnr="10.300">μή τί τοι αὐτῷ πῆμα κακὸν βουλευσέμεν ἄλλο,</line><line lnr="10.301">μή σ᾽ ἀπογυμνωθέντα κακὸν καὶ ἀνήνορα θήῃ.</line><line lnr="10.302">ὣς ἄρα φωνήσας πόρε φάρμακον ἀργεϊφόντης</line><line lnr="10.303">ἐκ γαίης ἐρύσας, καί μοι φύσιν αὐτοῦ ἔδειξε.</line><line lnr="10.304">ῥίζῃ μὲν μέλαν ἔσκε, γάλακτι δὲ εἴκελον ἄνθος:</line><line lnr="10.305">μῶλυ δέ μιν καλέουσι θεοί: χαλεπὸν δέ τ᾽ ὀρύσσειν</line><line lnr="10.306">ἀνδράσι γε θνητοῖσι, θεοὶ δέ τε πάντα δύνανται.</line><line lnr="10.307">Ἑρμείας μὲν ἔπειτ᾽ ἀπέβη πρὸς μακρὸν Ὄλυμπον</line><line lnr="10.308">νῆσον ἀν᾽ ὑλήεσσαν, ἐγὼ δ᾽ ἐς δώματα Κίρκης</line><line lnr="10.309">ἤια, πολλὰ δέ μοι κραδίη πόρφυρε κιόντι.</line><line lnr="10.310">ἔστην δ᾽ εἰνὶ θύρῃσι θεᾶς καλλιπλοκάμοιο:</line><line lnr="10.311">ἔνθα στὰς ἐβόησα, θεὰ δέ μευ ἔκλυεν αὐδῆς.</line><line lnr="10.312">ἡ δ᾽ αἶψ᾽ ἐξελθοῦσα θύρας ὤιξε φαεινὰς</line><line lnr="10.313">καὶ κάλει: αὐτὰρ ἐγὼν ἑπόμην ἀκαχήμενος ἦτορ.</line><line lnr="10.314">εἷσε δέ μ᾽ εἰσαγαγοῦσα ἐπὶ θρόνου ἀργυροήλου</line><line lnr="10.315">καλοῦ δαιδαλέου: ὑπὸ δὲ θρῆνυς ποσὶν ἦεν:</line><line lnr="10.316">τεῦχε δέ μοι κυκεῶ χρυσέῳ δέπαι, ὄφρα πίοιμι,</line><line lnr="10.317">ἐν δέ τε φάρμακον ἧκε, κακὰ φρονέουσ᾽ ἐνὶ θυμῷ.</line><line lnr="10.318">αὐτὰρ ἐπεὶ δῶκέν τε καὶ ἔκπιον, οὐδέ μ᾽ ἔθελξε,</line><line lnr="10.319">ῥάβδῳ πεπληγυῖα ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="10.320">ἔρχεο νῦν συφεόνδε,  μετ᾽ ἄλλων λέξο ἑταίρων.</line><line lnr="10.321">ὣς φάτ᾽, ἐγὼ δ᾽ ἄορ ὀξὺ ἐρυσσάμενος παρὰ μηροῦ</line><line lnr="10.322">Κίρκῃ ἐπήιξα ὥς τε κτάμεναι μενεαίνων.</line><line lnr="10.323">ἡ δὲ μέγα ἰάχουσα ὑπέδραμε καὶ λάβε γούνων,</line><line lnr="10.324">καί μ᾽ ὀλοφυρομένη ἔπεα πτερόεντα προσηύδα:</line><line lnr="10.325">τίς πόθεν εἰς ἀνδρῶν; πόθι τοι πόλις ἠδὲ τοκῆες;</line><line lnr="10.326">θαῦμά μ᾽ ἔχει ὡς οὔ τι πιὼν τάδε φάρμακ᾽ ἐθέλχθης:</line><line lnr="10.327">οὐδὲ γὰρ οὐδέ τις ἄλλος ἀνὴρ τάδε φάρμακ᾽ ἀνέτλη,</line><line lnr="10.328">ὅς κε πίῃ καὶ πρῶτον ἀμείψεται ἕρκος ὀδόντων.</line><line lnr="10.329">σοὶ δέ τις ἐν στήθεσσιν ἀκήλητος νόος ἐστίν.</line><line lnr="10.330">ἦ σύ γ᾽ Ὀδυσσεύς ἐσσι πολύτροπος,  ὅν τέ μοι αἰεὶ</line><line lnr="10.331">φάσκεν ἐλεύσεσθαι χρυσόρραπις ἀργεϊφόντης,</line><line lnr="10.332">ἐκ Τροίης ἀνιόντα θοῇ σὺν νηὶ μελαίνῃ.</line><line lnr="10.333">ἀλλ᾽ ἄγε δὴ κολεῷ μὲν ἄορ θέο, νῶι δ᾽ ἔπειτα</line><line lnr="10.334">εὐνῆς ἡμετέρης ἐπιβείομεν, ὄφρα μιγέντε</line><line lnr="10.335">εὐνῇ καὶ φιλότητι πεποίθομεν ἀλλήλοισιν.</line><line lnr="10.336">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="10.337">ὦ Κίρκη, πῶς γάρ με κέλεαι σοὶ ἤπιον εἶναι,</line><line lnr="10.338">ἥ μοι σῦς μὲν ἔθηκας ἐνὶ μεγάροισιν ἑταίρους,</line><line lnr="10.339">αὐτὸν δ᾽ ἐνθάδ᾽ ἔχουσα δολοφρονέουσα κελεύεις</line><line lnr="10.340">ἐς θάλαμόν τ᾽ ἰέναι καὶ σῆς ἐπιβήμεναι εὐνῆς,</line><line lnr="10.341">ὄφρα με γυμνωθέντα κακὸν καὶ ἀνήνορα θήῃς.</line><line lnr="10.342">οὐδ᾽ ἂν ἐγώ γ᾽ ἐθέλοιμι τεῆς ἐπιβήμεναι εὐνῆς,</line><line lnr="10.343">εἰ μή μοι τλαίης γε, θεά, μέγαν ὅρκον ὀμόσσαι</line><line lnr="10.344">μή τί μοι αὐτῷ πῆμα κακὸν βουλευσέμεν ἄλλο.</line><line lnr="10.345">ὣς ἐφάμην,  ἡ δ᾽ αὐτίκ᾽ ἀπώμνυεν, ὡς ἐκέλευον.</line><line lnr="10.346">αὐτὰρ ἐπεί ῥ᾽ ὄμοσέν τε τελεύτησέν τε τὸν ὅρκον,</line><line lnr="10.347">καὶ τότ᾽ ἐγὼ Κίρκης ἐπέβην περικαλλέος εὐνῆς.</line><line lnr="10.348">ἀμφίπολοι δ᾽ ἄρα τέως μὲν ἐνὶ μεγάροισι πένοντο</line><line lnr="10.349">τέσσαρες, αἵ οἱ δῶμα κάτα δρήστειραι ἔασι:</line><line lnr="10.350">γίγνονται δ᾽ ἄρα ταί γ᾽ ἔκ τε κρηνέων ἀπό τ᾽ ἀλσέων</line><line lnr="10.351">ἔκ θ᾽ ἱερῶν ποταμῶν, οἵ τ᾽ εἰς ἅλαδε προρέουσι.</line><line lnr="10.352">τάων ἡ μὲν ἔβαλλε θρόνοις ἔνι ῥήγεα καλὰ</line><line lnr="10.353">πορφύρεα καθύπερθ᾽, ὑπένερθε δὲ λῖθ᾽ ὑπέβαλλεν:</line><line lnr="10.354">ἡ δ᾽ ἑτέρη προπάροιθε θρόνων ἐτίταινε τραπέζας</line><line lnr="10.355">ἀργυρέας,  ἐπὶ δέ σφι τίθει χρύσεια κάνεια:</line><line lnr="10.356">ἡ δὲ τρίτη κρητῆρι μελίφρονα οἶνον ἐκίρνα</line><line lnr="10.357">ἡδὺν ἐν ἀργυρέῳ, νέμε δὲ χρύσεια κύπελλα:</line><line lnr="10.358">ἡ δὲ τετάρτη ὕδωρ ἐφόρει καὶ πῦρ ἀνέκαιε</line><line lnr="10.359">πολλὸν ὑπὸ τρίποδι μεγάλῳ: ἰαίνετο δ᾽ ὕδωρ.</line><line lnr="10.360">αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ,</line><line lnr="10.361">ἔς ῥ᾽ ἀσάμινθον ἕσασα λό᾽ ἐκ τρίποδος μεγάλοιο,</line><line lnr="10.362">θυμῆρες κεράσασα, κατὰ κρατός τε καὶ ὤμων,</line><line lnr="10.363">ὄφρα μοι ἐκ κάματον θυμοφθόρον εἵλετο γυίων.</line><line lnr="10.364">αὐτὰρ ἐπεὶ λοῦσέν τε καὶ ἔχρισεν λίπ᾽ ἐλαίῳ,</line><line lnr="10.365">ἀμφὶ δέ με χλαῖναν καλὴν βάλεν ἠδὲ χιτῶνα,</line><line lnr="10.366">εἷσε δέ μ᾽ εἰσαγαγοῦσα ἐπὶ θρόνου ἀργυροήλου</line><line lnr="10.367">καλοῦ δαιδαλέου, ὑπὸ δὲ θρῆνυς ποσὶν ἦεν:</line><line lnr="10.368">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="10.369">καλῇ χρυσείῃ, ὑπὲρ ἀργυρέοιο λέβητος,</line><line lnr="10.370">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="10.371">σῖτον δ᾽ αἰδοίη ταμίη παρέθηκε φέρουσα,</line><line lnr="10.372">εἴδατα πόλλ᾽ ἐπιθεῖσα, χαριζομένη παρεόντων.</line><line lnr="10.373">ἐσθέμεναι δ᾽ ἐκέλευεν: ἐμῷ δ᾽ οὐχ ἥνδανε θυμῷ,</line><line lnr="10.374">ἀλλ᾽ ἥμην ἀλλοφρονέων, κακὰ δ᾽ ὄσσετο θυμός.</line><line lnr="10.375">Κίρκη δ᾽ ὡς ἐνόησεν ἔμ᾽ ἥμενον οὐδ᾽ ἐπὶ σίτῳ</line><line lnr="10.376">χεῖρας ἰάλλοντα, κρατερὸν δέ με πένθος ἔχοντα,</line><line lnr="10.377">ἄγχι παρισταμένη ἔπεα πτερόεντα προσηύδα:</line><line lnr="10.378"> τίφθ᾽ οὕτως, Ὀδυσεῦ, κατ᾽ ἄρ᾽ ἕζεαι ἶσος ἀναύδῳ,</line><line lnr="10.379">θυμὸν ἔδων, βρώμης δ᾽ οὐχ ἅπτεαι οὐδὲ ποτῆτος;</line><line lnr="10.380">ἦ τινά που δόλον ἄλλον ὀίεαι: οὐδέ τί σε χρὴ</line><line lnr="10.381">δειδίμεν: ἤδη γάρ τοι ἀπώμοσα καρτερὸν ὅρκον.</line><line lnr="10.382">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="10.383">ὦ Κίρκη, τίς γάρ κεν ἀνήρ, ὃς ἐναίσιμος εἴη,</line><line lnr="10.384">πρὶν τλαίη πάσσασθαι ἐδητύος ἠδὲ ποτῆτος,</line><line lnr="10.385">πρὶν λύσασθ᾽ ἑτάρους καὶ ἐν ὀφθαλμοῖσιν ἰδέσθαι;</line><line lnr="10.386">ἀλλ᾽ εἰ δὴ πρόφρασσα πιεῖν φαγέμεν τε κελεύεις,</line><line lnr="10.387">λῦσον, ἵν᾽ ὀφθαλμοῖσιν ἴδω ἐρίηρας ἑταίρους.</line><line lnr="10.388">ὣς ἐφάμην, Κίρκη δὲ διὲκ μεγάροιο βεβήκει</line><line lnr="10.389">ῥάβδον ἔχουσ᾽ ἐν χειρί, θύρας δ᾽ ἀνέῳξε συφειοῦ,</line><line lnr="10.390">ἐκ δ᾽ ἔλασεν σιάλοισιν ἐοικότας ἐννεώροισιν.</line><line lnr="10.391">οἱ μὲν ἔπειτ᾽ ἔστησαν ἐναντίοι, ἡ δὲ δι᾽ αὐτῶν</line><line lnr="10.392">ἐρχομένη προσάλειφεν ἑκάστῳ φάρμακον ἄλλο.</line><line lnr="10.393">τῶν δ᾽ ἐκ μὲν μελέων τρίχες ἔρρεον, ἃς πρὶν ἔφυσε</line><line lnr="10.394">φάρμακον οὐλόμενον, τό σφιν πόρε πότνια Κίρκη:</line><line lnr="10.395">ἄνδρες δ᾽ ἂψ ἐγένοντο νεώτεροι ἢ πάρος ἦσαν,</line><line lnr="10.396">καὶ πολὺ καλλίονες καὶ μείζονες εἰσοράασθαι.</line><line lnr="10.397">ἔγνωσαν δέ μ᾽ ἐκεῖνοι ἔφυν τ᾽ ἐν χερσὶν ἕκαστος.</line><line lnr="10.398">πᾶσιν δ᾽ ἱμερόεις ὑπέδυ γόος, ἀμφὶ δὲ δῶμα</line><line lnr="10.399">σμερδαλέον κονάβιζε: θεὰ δ᾽ ἐλέαιρε καὶ αὐτή.</line><line lnr="10.400">ἡ δέ μευ ἄγχι στᾶσα προσηύδα δῖα θεάων:</line><line lnr="10.401">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="10.402">ἔρχεο νῦν ἐπὶ νῆα θοὴν καὶ θῖνα θαλάσσης.</line><line lnr="10.403">νῆα μὲν ἂρ πάμπρωτον ἐρύσσατε ἤπειρόνδε,</line><line lnr="10.404">κτήματα δ᾽ ἐν σπήεσσι πελάσσατε ὅπλα τε πάντα:</line><line lnr="10.405">αὐτὸς δ᾽ ἂψ ἰέναι καὶ ἄγειν ἐρίηρας ἑταίρους.</line><line lnr="10.406">ὣς ἔφατ᾽, αὐτὰρ ἐμοί γ᾽ ἐπεπείθετο θυμὸς ἀγήνωρ,</line><line lnr="10.407">βῆν δ᾽ ἰέναι ἐπὶ νῆα θοὴν καὶ θῖνα θαλάσσης.</line><line lnr="10.408">εὗρον ἔπειτ᾽ ἐπὶ νηὶ θοῇ ἐρίηρας ἑταίρους</line><line lnr="10.409">οἴκτρ᾽ ὀλοφυρομένους, θαλερὸν κατὰ δάκρυ χέοντας.</line><line lnr="10.410">ὡς δ᾽ ὅτ᾽ ἂν ἄγραυλοι πόριες περὶ βοῦς ἀγελαίας,</line><line lnr="10.411">ἐλθούσας ἐς κόπρον, ἐπὴν βοτάνης κορέσωνται,</line><line lnr="10.412">πᾶσαι ἅμα σκαίρουσιν ἐναντίαι: οὐδ᾽ ἔτι σηκοὶ</line><line lnr="10.413">ἴσχουσ᾽, ἀλλ᾽ ἁδινὸν μυκώμεναι ἀμφιθέουσι:</line><line lnr="10.414">μητέρας: ὣς ἔμ᾽ ἐκεῖνοι ἐπεὶ ἴδον ὀφθαλμοῖσι,</line><line lnr="10.415">δακρυόεντες ἔχυντο: δόκησε δ᾽ ἄρα σφίσι θυμὸς</line><line lnr="10.416">ὣς ἔμεν, ὡς εἰ πατρίδ᾽ ἱκοίατο καὶ πόλιν αὐτὴν</line><line lnr="10.417">τρηχείης Ἰθάκης, ἵνα τ᾽ ἔτραφεν ἠδ᾽ ἐγένοντο.</line><line lnr="10.418">καί μ᾽ ὀλοφυρόμενοι ἔπεα πτερόεντα προσηύδων:</line><line lnr="10.419"> σοὶ μὲν νοστήσαντι, διοτρεφές, ὣς ἐχάρημεν,</line><line lnr="10.420">ὡς εἴ τ᾽ εἰς Ἰθάκην ἀφικοίμεθα πατρίδα γαῖαν:</line><line lnr="10.421">ἀλλ᾽ ἄγε, τῶν ἄλλων ἑτάρων κατάλεξον ὄλεθρον.</line><line lnr="10.422">ὣς ἔφαν, αὐτὰρ ἐγὼ προσέφην μαλακοῖς ἐπέεσσι:</line><line lnr="10.423">νῆα μὲν ἂρ πάμπρωτον ἐρύσσομεν ἤπειρόνδε,</line><line lnr="10.424">κτήματα δ᾽ ἐν σπήεσσι πελάσσομεν ὅπλα τε πάντα:</line><line lnr="10.425">αὐτοὶ δ᾽ ὀτρύνεσθε ἐμοὶ ἅμα πάντες ἕπεσθαι,</line><line lnr="10.426">ὄφρα ἴδηθ᾽ ἑτάρους ἱεροῖς ἐν δώμασι Κίρκης</line><line lnr="10.427">πίνοντας καὶ ἔδοντας: ἐπηετανὸν γὰρ ἔχουσιν.</line><line lnr="10.428">ὣς ἐφάμην, οἱ δ᾽ ὦκα ἐμοῖς ἐπέεσσι πίθοντο.</line><line lnr="10.429">Εὐρύλοχος δέ μοι οἶος ἐρύκανε πάντας ἑταίρους:</line><line lnr="10.430">καί σφεας φωνήσας ἔπεα πτερόεντα προσηύδα:</line><line lnr="10.431">ἆ δειλοί, πόσ᾽ ἴμεν; τί κακῶν ἱμείρετε τούτων;</line><line lnr="10.432">Κίρκης ἐς μέγαρον καταβήμεναι, ἥ κεν ἅπαντας</line><line lnr="10.433">ἢ σῦς ἠὲ λύκους ποιήσεται ἠὲ λέοντας,</line><line lnr="10.434">οἵ κέν οἱ μέγα δῶμα φυλάσσοιμεν καὶ ἀνάγκῃ,</line><line lnr="10.435">ὥς περ Κύκλωψ ἔρξ᾽,  ὅτε οἱ μέσσαυλον ἵκοντο</line><line lnr="10.436">ἡμέτεροι ἕταροι, σὺν δ᾽ ὁ θρασὺς εἵπετ᾽ Ὀδυσσεύς:</line><line lnr="10.437">τούτου γὰρ καὶ κεῖνοι ἀτασθαλίῃσιν ὄλοντο.</line><line lnr="10.438">ὣς ἔφατ᾽, αὐτὰρ ἐγώ γε μετὰ φρεσὶ μερμήριξα,</line><line lnr="10.439">σπασσάμενος τανύηκες ἄορ παχέος παρὰ μηροῦ,</line><line lnr="10.440">τῷ οἱ ἀποπλήξας κεφαλὴν οὖδάσδε πελάσσαι,</line><line lnr="10.441">καὶ πηῷ περ ἐόντι μάλα σχεδόν: ἀλλά μ᾽ ἑταῖροι</line><line lnr="10.442">μειλιχίοις ἐπέεσσιν ἐρήτυον ἄλλοθεν ἄλλος:</line><line lnr="10.443">διογενές, τοῦτον μὲν ἐάσομεν, εἰ σὺ κελεύεις,</line><line lnr="10.444">αὐτοῦ πὰρ νηί τε μένειν καὶ νῆα ἔρυσθαι:</line><line lnr="10.445">ἡμῖν δ᾽ ἡγεμόνευ᾽ ἱερὰ πρὸς δώματα Κίρκης.</line><line lnr="10.446">ὣς φάμενοι παρὰ νηὸς ἀνήιον ἠδὲ θαλάσσης.</line><line lnr="10.447">οὐδὲ μὲν Εὐρύλοχος κοίλῃ παρὰ νηὶ λέλειπτο,</line><line lnr="10.448">ἀλλ᾽ ἕπετ᾽: ἔδεισεν γὰρ ἐμὴν ἔκπαγλον ἐνιπήν.</line><line lnr="10.449">τόφρα δὲ τοὺς ἄλλους ἑτάρους ἐν δώμασι Κίρκη</line><line lnr="10.450">ἐνδυκέως λοῦσέν τε καὶ ἔχρισεν λίπ᾽ ἐλαίῳ,</line><line lnr="10.451">ἀμφὶ δ᾽ ἄρα χλαίνας οὔλας βάλεν ἠδὲ χιτῶνας:</line><line lnr="10.452">δαινυμένους δ᾽ ἐὺ πάντας ἐφεύρομεν ἐν μεγάροισιν.</line><line lnr="10.453">οἱ δ᾽ ἐπεὶ ἀλλήλους εἶδον φράσσαντό τ᾽ ἐσάντα,</line><line lnr="10.454">κλαῖον ὀδυρόμενοι, περὶ δὲ στεναχίζετο δῶμα.</line><line lnr="10.455">ἡ δέ μευ ἄγχι στᾶσα προσηύδα δῖα θεάων:</line><line lnr="10.456">Διογενὲς Λαερτιάδη, πολυμήχαν᾽ Ὀδυσσεῦ,</line><line lnr="10.457">μηκέτι νῦν θαλερὸν γόον ὄρνυτε: οἶδα καὶ αὐτὴ</line><line lnr="10.458">ἠμὲν ὅσ᾽ ἐν πόντῳ πάθετ᾽ ἄλγεα ἰχθυόεντι,</line><line lnr="10.459">ἠδ᾽ ὅσ᾽ ἀνάρσιοι ἄνδρες ἐδηλήσαντ᾽ ἐπὶ χέρσου.</line><line lnr="10.460">ἀλλ᾽ ἄγετ᾽ ἐσθίετε βρώμην καὶ πίνετε οἶνον,</line><line lnr="10.461">εἰς ὅ κεν αὖτις θυμὸν ἐνὶ στήθεσσι λάβητε,</line><line lnr="10.462">οἷον ὅτε πρώτιστον ἐλείπετε πατρίδα γαῖαν</line><line lnr="10.463">τρηχείης Ἰθάκης. νῦν δ᾽ ἀσκελέες καὶ ἄθυμοι,</line><line lnr="10.464">αἰὲν ἄλης χαλεπῆς μεμνημένοι, οὐδέ ποθ᾽ ὕμιν</line><line lnr="10.465">θυμὸς ἐν εὐφροσύνῃ,  ἐπεὶ ἦ μάλα πολλὰ πέποσθε.</line><line lnr="10.466">ὣς ἔφαθ᾽, ἡμῖν δ᾽ αὖτ᾽ ἐπεπείθετο θυμὸς ἀγήνωρ.</line><line lnr="10.467">ἔνθα μὲν ἤματα πάντα τελεσφόρον εἰς ἐνιαυτὸν</line><line lnr="10.468">ἥμεθα δαινύμενοι κρέα τ᾽ ἄσπετα καὶ μέθυ ἡδύ:</line><line lnr="10.469">ἀλλ᾽ ὅτε δή ῥ᾽ ἐνιαυτὸς ἔην, περὶ δ᾽ ἔτραπον ὧραι</line><line lnr="10.470">μηνῶν φθινόντων,  περὶ δ᾽ ἤματα μακρὰ τελέσθη,</line><line lnr="10.471">καὶ τότε μ᾽ ἐκκαλέσαντες ἔφαν ἐρίηρες ἑταῖροι:</line><line lnr="10.472">δαιμόνι᾽, ἤδη νῦν μιμνήσκεο πατρίδος αἴης,</line><line lnr="10.473">εἴ τοι θέσφατόν ἐστι σαωθῆναι καὶ ἱκέσθαι</line><line lnr="10.474">οἶκον ἐς ὑψόροφον καὶ σὴν ἐς πατρίδα γαῖαν.</line><line lnr="10.475">ὣς ἔφαν, αὐτὰρ ἐμοί γ᾽ ἐπεπείθετο θυμὸς ἀγήνωρ.</line><line lnr="10.476">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="10.477">ἥμεθα, δαινύμενοι κρέα τ᾽ ἄσπετα καὶ μέθυ ἡδύ:</line><line lnr="10.478">ἦμος δ᾽ ἠέλιος κατέδυ καὶ ἐπὶ κνέφας ἦλθεν,</line><line lnr="10.479">οἱ μὲν κοιμήσαντο κατὰ μέγαρα σκιόεντα.</line><line lnr="10.480">αὐτὰρ ἐγὼ Κίρκης ἐπιβὰς περικαλλέος εὐνῆς</line><line lnr="10.481">γούνων ἐλλιτάνευσα, θεὰ δέ μευ ἔκλυεν αὐδῆς:</line><line lnr="10.482">καί μιν φωνήσας ἔπεα πτερόεντα προσηύδων:</line><line lnr="10.483">ὢ Κίρκη, τέλεσόν μοι ὑπόσχεσιν ἥν περ ὑπέστης,</line><line lnr="10.484">οἴκαδε πεμψέμεναι: θυμὸς δέ μοι ἔσσυται ἤδη,</line><line lnr="10.485">ἠδ᾽ ἄλλων ἑτάρων,  οἵ μευ φθινύθουσι φίλον κῆρ</line><line lnr="10.486">ἀμφ᾽ ἔμ᾽ ὀδυρόμενοι, ὅτε που σύ γε νόσφι γένηαι.</line><line lnr="10.487">ὣς ἐφάμην, ἡ δ᾽ αὐτίκ᾽ ἀμείβετο δῖα θεάων:</line><line lnr="10.488">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="10.489">μηκέτι νῦν ἀέκοντες ἐμῷ ἐνὶ μίμνετε οἴκῳ.</line><line lnr="10.490">ἀλλ᾽ ἄλλην χρὴ πρῶτον ὁδὸν τελέσαι καὶ ἱκέσθαι</line><line lnr="10.491">εἰς Ἀίδαο δόμους καὶ ἐπαινῆς Περσεφονείης,</line><line lnr="10.492">ψυχῇ χρησομένους Θηβαίου Τειρεσίαο,</line><line lnr="10.493">μάντηος ἀλαοῦ, τοῦ τε φρένες ἔμπεδοί εἰσι:</line><line lnr="10.494">τῷ καὶ τεθνηῶτι νόον πόρε Περσεφόνεια,</line><line lnr="10.495">οἴῳ πεπνῦσθαι,  τοὶ δὲ σκιαὶ ἀίσσουσιν.</line><line lnr="10.496">ὣς ἔφατ᾽, αὐτὰρ ἐμοί γε κατεκλάσθη φίλον ἦτορ:</line><line lnr="10.497">κλαῖον δ᾽ ἐν λεχέεσσι καθήμενος, οὐδέ νύ μοι κῆρ</line><line lnr="10.498">ἤθελ᾽ ἔτι ζώειν καὶ ὁρᾶν φάος ἠελίοιο.</line><line lnr="10.499">αὐτὰρ ἐπεὶ κλαίων τε κυλινδόμενος τ᾽ ἐκορέσθην,</line><line lnr="10.500">καὶ τότε δή μιν ἔπεσσιν ἀμειβόμενος προσέειπον:</line><line lnr="10.501">ὢ Κίρκη, τίς γὰρ ταύτην ὁδὸν ἡγεμονεύσει;</line><line lnr="10.502">εἰς Ἄϊδος δ᾽ οὔ πώ τις ἀφίκετο νηὶ μελαίνῃ.</line><line lnr="10.503">ὣς ἐφάμην, ἡ δ᾽ αὐτίκ᾽ ἀμείβετο δῖα θεάων:</line><line lnr="10.504">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="10.505">μή τί τοι ἡγεμόνος γε ποθὴ παρὰ νηὶ μελέσθω,</line><line lnr="10.506">ἱστὸν δὲ στήσας, ἀνά θ᾽ ἱστία λευκὰ πετάσσας</line><line lnr="10.507">ἧσθαι: τὴν δέ κέ τοι πνοιὴ Βορέαο φέρῃσιν.</line><line lnr="10.508">ἀλλ᾽ ὁπότ᾽ ἂν δὴ νηὶ δι᾽ Ὠκεανοῖο περήσῃς,</line><line lnr="10.509">ἔνθ᾽ ἀκτή τε λάχεια καὶ ἄλσεα Περσεφονείης,</line><line lnr="10.510">μακραί τ᾽ αἴγειροι καὶ ἰτέαι ὠλεσίκαρποι,</line><line lnr="10.511">νῆα μὲν αὐτοῦ κέλσαι ἐπ᾽ Ὠκεανῷ βαθυδίνῃ,</line><line lnr="10.512">αὐτὸς δ᾽ εἰς Ἀίδεω ἰέναι δόμον εὐρώεντα.</line><line lnr="10.513">ἔνθα μὲν εἰς Ἀχέροντα Πυριφλεγέθων τε ῥέουσιν</line><line lnr="10.514">Κώκυτός θ᾽, ὃς δὴ Στυγὸς ὕδατός ἐστιν ἀπορρώξ,</line><line lnr="10.515">πέτρη τε ξύνεσίς τε δύω ποταμῶν ἐριδούπων:</line><line lnr="10.516">ἔνθα δ᾽ ἔπειθ᾽, ἥρως, χριμφθεὶς πέλας, ὥς σε κελεύω,</line><line lnr="10.517">βόθρον ὀρύξαι, ὅσον τε πυγούσιον ἔνθα καὶ ἔνθα,</line><line lnr="10.518">ἀμφ᾽ αὐτῷ δὲ χοὴν χεῖσθαι πᾶσιν νεκύεσσιν,</line><line lnr="10.519">πρῶτα μελικρήτῳ, μετέπειτα δὲ ἡδέι οἴνῳ,</line><line lnr="10.520">τὸ τρίτον αὖθ᾽ ὕδατι: ἐπὶ δ᾽ ἄλφιτα λευκὰ παλύνειν.</line><line lnr="10.521">πολλὰ δὲ γουνοῦσθαι νεκύων ἀμενηνὰ κάρηνα,</line><line lnr="10.522">ἐλθὼν εἰς Ἰθάκην στεῖραν βοῦν, ἥ τις ἀρίστη,</line><line lnr="10.523">ῥέξειν ἐν μεγάροισι πυρήν τ᾽ ἐμπλησέμεν ἐσθλῶν,</line><line lnr="10.524">Τειρεσίῃ δ᾽ ἀπάνευθεν ὄιν ἱερευσέμεν οἴῳ</line><line lnr="10.525">παμμέλαν᾽,  ὃς μήλοισι μεταπρέπει ὑμετέροισιν.</line><line lnr="10.526">αὐτὰρ ἐπὴν εὐχῇσι λίσῃ κλυτὰ ἔθνεα νεκρῶν,</line><line lnr="10.527">ἔνθ᾽ ὄιν ἀρνειὸν ῥέζειν θῆλύν τε μέλαιναν</line><line lnr="10.528">εἰς Ἔρεβος στρέψας, αὐτὸς δ᾽ ἀπονόσφι τραπέσθαι</line><line lnr="10.529">ἱέμενος ποταμοῖο ῥοάων: ἔνθα δὲ πολλαὶ</line><line lnr="10.530">ψυχαὶ ἐλεύσονται νεκύων κατατεθνηώτων.</line><line lnr="10.531">δὴ τότ᾽ ἔπειθ᾽ ἑτάροισιν ἐποτρῦναι καὶ ἀνῶξαι</line><line lnr="10.532">μῆλα, τὰ δὴ κατάκειτ᾽ ἐσφαγμένα νηλέι χαλκῷ,</line><line lnr="10.533">δείραντας κατακῆαι, ἐπεύξασθαι δὲ θεοῖσιν,</line><line lnr="10.534">ἰφθίμῳ τ᾽ Ἀίδῃ καὶ ἐπαινῇ Περσεφονείῃ:</line><line lnr="10.535">αὐτὸς δὲ ξίφος ὀξὺ ἐρυσσάμενος παρὰ μηροῦ</line><line lnr="10.536">ἧσθαι, μηδὲ ἐᾶν νεκύων ἀμενηνὰ κάρηνα</line><line lnr="10.537">αἵματος ἆσσον ἴμεν, πρὶν Τειρεσίαο πυθέσθαι.</line><line lnr="10.538">ἔνθα τοι αὐτίκα μάντις ἐλεύσεται, ὄρχαμε λαῶν,</line><line lnr="10.539">ὅς κέν τοι εἴπῃσιν ὁδὸν καὶ μέτρα κελεύθου</line><line lnr="10.540">νόστον θ᾽,  ὡς ἐπὶ πόντον ἐλεύσεαι ἰχθυόεντα.</line><line lnr="10.541">ὣς ἔφατ᾽, αὐτίκα δὲ χρυσόθρονος ἤλυθεν Ἠώς.</line><line lnr="10.542">ἀμφὶ δέ με χλαῖνάν τε χιτῶνά τε εἵματα ἕσσεν:</line><line lnr="10.543">αὐτὴ δ᾽ ἀργύφεον φᾶρος μέγα ἕννυτο νύμφη,</line><line lnr="10.544">λεπτὸν καὶ χαρίεν, περὶ δὲ ζώνην βάλετ᾽ ἰξυῖ</line><line lnr="10.545">καλὴν χρυσείην,  κεφαλῇ δ᾽ ἐπέθηκε καλύπτρην.</line><line lnr="10.546">αὐτὰρ ἐγὼ διὰ δώματ᾽ ἰὼν ὤτρυνον ἑταίρους</line><line lnr="10.547">μειλιχίοις ἐπέεσσι παρασταδὸν ἄνδρα ἕκαστον:</line><line lnr="10.548">μηκέτι νῦν εὕδοντες ἀωτεῖτε γλυκὺν ὕπνον,</line><line lnr="10.549">ἀλλ᾽ ἴομεν: δὴ γάρ μοι ἐπέφραδε πότνια Κίρκη.</line><line lnr="10.550">ὣς ἐφάμην,  τοῖσιν δ᾽ ἐπεπείθετο θυμὸς ἀγήνωρ.</line><line lnr="10.551">οὐδὲ μὲν οὐδ᾽ ἔνθεν περ ἀπήμονας ἦγον ἑταίρους.</line><line lnr="10.552">Ἐλπήνωρ δέ τις ἔσκε νεώτατος, οὔτε τι λίην</line><line lnr="10.553">ἄλκιμος ἐν πολέμῳ οὔτε φρεσὶν ᾗσιν ἀρηρώς:</line><line lnr="10.554">ὅς μοι ἄνευθ᾽ ἑτάρων ἱεροῖς ἐν δώμασι Κίρκης,</line><line lnr="10.555">ψύχεος ἱμείρων,  κατελέξατο οἰνοβαρείων.</line><line lnr="10.556">κινυμένων δ᾽ ἑτάρων ὅμαδον καὶ δοῦπον ἀκούσας</line><line lnr="10.557">ἐξαπίνης ἀνόρουσε καὶ ἐκλάθετο φρεσὶν ᾗσιν</line><line lnr="10.558">ἄψορρον καταβῆναι ἰὼν ἐς κλίμακα μακρήν,</line><line lnr="10.559">ἀλλὰ καταντικρὺ τέγεος πέσεν: ἐκ δέ οἱ αὐχὴν</line><line lnr="10.560">ἀστραγάλων ἐάγη,  ψυχὴ δ᾽ Ἄϊδόσδε κατῆλθεν.</line><line lnr="10.561">ἐρχομένοισι δὲ τοῖσιν ἐγὼ μετὰ μῦθον ἔειπον:</line><line lnr="10.562">φάσθε νύ που οἶκόνδε φίλην ἐς πατρίδα γαῖαν</line><line lnr="10.563">ἔρχεσθ᾽: ἄλλην δ᾽ ἧμιν ὁδὸν τεκμήρατο Κίρκη,</line><line lnr="10.564">εἰς Ἀίδαο δόμους καὶ ἐπαινῆς Περσεφονείης</line><line lnr="10.565">ψυχῇ χρησομένους Θηβαίου Τειρεσίαο.</line><line lnr="10.566">ὣς ἐφάμην, τοῖσιν δὲ κατεκλάσθη φίλον ἦτορ,</line><line lnr="10.567">ἑζόμενοι δὲ κατ᾽ αὖθι γόων τίλλοντό τε χαίτας:</line><line lnr="10.568">ἀλλ᾽ οὐ γάρ τις πρῆξις ἐγίγνετο μυρομένοισιν.</line><line lnr="10.569">ἀλλ᾽ ὅτε δή ῥ᾽ ἐπὶ νῆα θοὴν καὶ θῖνα θαλάσσης</line><line lnr="10.570">ᾔομεν ἀχνύμενοι θαλερὸν κατὰ δάκρυ χέοντες,</line><line lnr="10.571">τόφρα δ᾽ ἄρ᾽ οἰχομένη Κίρκη παρὰ νηὶ μελαίνῃ</line><line lnr="10.572">ἀρνειὸν κατέδησεν ὄιν θῆλύν τε μέλαιναν,</line><line lnr="10.573">ῥεῖα παρεξελθοῦσα: τίς ἂν θεὸν οὐκ ἐθέλοντα</line><line lnr="10.574">ὀφθαλμοῖσιν ἴδοιτ᾽ ἢ ἔνθ᾽ ἢ ἔνθα κιόντα;</line></lvl></lvl><lvl d="Odysseus in Hades" c="aa0000" f="ffffff" sz="640"><lvl d="the women" c="aa0000" f="ffffff" sz="332"><line lnr="11.1">αὐτὰρ ἐπεί ῥ᾽ ἐπὶ νῆα κατήλθομεν ἠδὲ θάλασσαν,</line><line lnr="11.2">νῆα μὲν ἂρ πάμπρωτον ἐρύσσαμεν εἰς ἅλα δῖαν,</line><line lnr="11.3">ἐν δ᾽ ἱστὸν τιθέμεσθα καὶ ἱστία νηὶ μελαίνῃ,</line><line lnr="11.4">ἐν δὲ τὰ μῆλα λαβόντες ἐβήσαμεν, ἂν δὲ καὶ αὐτοὶ</line><line lnr="11.5">βαίνομεν ἀχνύμενοι θαλερὸν κατὰ δάκρυ χέοντες.</line><line lnr="11.6">ἡμῖν δ᾽ αὖ κατόπισθε νεὸς κυανοπρῴροιο</line><line lnr="11.7">ἴκμενον οὖρον ἵει πλησίστιον, ἐσθλὸν ἑταῖρον,</line><line lnr="11.8">Κίρκη εὐπλόκαμος, δεινὴ θεὸς αὐδήεσσα.</line><line lnr="11.9">ἡμεῖς δ᾽ ὅπλα ἕκαστα πονησάμενοι κατὰ νῆα</line><line lnr="11.10">ἥμεθα: τὴν δ᾽ ἄνεμός τε κυβερνήτης τ᾽ ἴθυνε.</line><line lnr="11.11">τῆς δὲ πανημερίης τέταθ᾽ ἱστία ποντοπορούσης:</line><line lnr="11.12">δύσετό τ᾽ ἠέλιος σκιόωντό τε πᾶσαι ἀγυιαί.</line><line lnr="11.13">ἡ δ᾽ ἐς πείραθ᾽ ἵκανε βαθυρρόου Ὠκεανοῖο.</line><line lnr="11.14">ἔνθα δὲ Κιμμερίων ἀνδρῶν δῆμός τε πόλις τε,</line><line lnr="11.15">ἠέρι καὶ νεφέλῃ κεκαλυμμένοι: οὐδέ ποτ᾽ αὐτοὺς</line><line lnr="11.16">ἠέλιος φαέθων καταδέρκεται ἀκτίνεσσιν,</line><line lnr="11.17">οὔθ᾽ ὁπότ᾽ ἂν στείχῃσι πρὸς οὐρανὸν ἀστερόεντα,</line><line lnr="11.18">οὔθ᾽ ὅτ᾽ ἂν ἂψ ἐπὶ γαῖαν ἀπ᾽ οὐρανόθεν προτράπηται,</line><line lnr="11.19">ἀλλ᾽ ἐπὶ νὺξ ὀλοὴ τέταται δειλοῖσι βροτοῖσι.</line><line lnr="11.20">νῆα μὲν ἔνθ᾽ ἐλθόντες ἐκέλσαμεν,  ἐκ δὲ τὰ μῆλα</line><line lnr="11.21">εἱλόμεθ᾽: αὐτοὶ δ᾽ αὖτε παρὰ ῥόον Ὠκεανοῖο</line><line lnr="11.22">ᾔομεν, ὄφρ᾽ ἐς χῶρον ἀφικόμεθ᾽, ὃν φράσε Κίρκη.</line><line lnr="11.23">ἔνθ᾽ ἱερήια μὲν Περιμήδης Εὐρύλοχός τε</line><line lnr="11.24">ἔσχον: ἐγὼ δ᾽ ἄορ ὀξὺ ἐρυσσάμενος παρὰ μηροῦ</line><line lnr="11.25">βόθρον ὄρυξ᾽ ὅσσον τε πυγούσιον ἔνθα καὶ ἔνθα,</line><line lnr="11.26">ἀμφ᾽ αὐτῷ δὲ χοὴν χεόμην πᾶσιν νεκύεσσι,</line><line lnr="11.27">πρῶτα μελικρήτῳ, μετέπειτα δὲ ἡδέι οἴνῳ,</line><line lnr="11.28">τὸ τρίτον αὖθ᾽ ὕδατι: ἐπὶ δ᾽ ἄλφιτα λευκὰ πάλυνον.</line><line lnr="11.29">πολλὰ δὲ γουνούμην νεκύων ἀμενηνὰ κάρηνα,</line><line lnr="11.30">ἐλθὼν εἰς Ἰθάκην στεῖραν βοῦν,  ἥ τις ἀρίστη,</line><line lnr="11.31">ῥέξειν ἐν μεγάροισι πυρήν τ᾽ ἐμπλησέμεν ἐσθλῶν,</line><line lnr="11.32">Τειρεσίῃ δ᾽ ἀπάνευθεν ὄιν ἱερευσέμεν οἴῳ</line><line lnr="11.33">παμμέλαν᾽, ὃς μήλοισι μεταπρέπει ἡμετέροισι.</line><line lnr="11.34">τοὺς δ᾽ ἐπεὶ εὐχωλῇσι λιτῇσί τε, ἔθνεα νεκρῶν,</line><line lnr="11.35">ἐλλισάμην,  τὰ δὲ μῆλα λαβὼν ἀπεδειροτόμησα</line><line lnr="11.36">ἐς βόθρον, ῥέε δ᾽ αἷμα κελαινεφές: αἱ δ᾽ ἀγέροντο</line><line lnr="11.37">ψυχαὶ ὑπὲξ Ἐρέβευς νεκύων κατατεθνηώτων.</line><line lnr="11.38">νύμφαι τ᾽ ἠίθεοί τε πολύτλητοί τε γέροντες</line><line lnr="11.39">παρθενικαί τ᾽ ἀταλαὶ νεοπενθέα θυμὸν ἔχουσαι,</line><line lnr="11.40">πολλοὶ δ᾽ οὐτάμενοι χαλκήρεσιν ἐγχείῃσιν,</line><line lnr="11.41">ἄνδρες ἀρηίφατοι βεβροτωμένα τεύχε᾽ ἔχοντες:</line><line lnr="11.42">οἳ πολλοὶ περὶ βόθρον ἐφοίτων ἄλλοθεν ἄλλος</line><line lnr="11.43">θεσπεσίῃ ἰαχῇ: ἐμὲ δὲ χλωρὸν δέος ᾕρει.</line><line lnr="11.44">δὴ τότ᾽ ἔπειθ᾽ ἑτάροισιν ἐποτρύνας ἐκέλευσα</line><line lnr="11.45">μῆλα,  τὰ δὴ κατέκειτ᾽ ἐσφαγμένα νηλέι χαλκῷ,</line><line lnr="11.46">δείραντας κατακῆαι, ἐπεύξασθαι δὲ θεοῖσιν,</line><line lnr="11.47">ἰφθίμῳ τ᾽ Ἀΐδῃ καὶ ἐπαινῇ Περσεφονείῃ:</line><line lnr="11.48">αὐτὸς δὲ ξίφος ὀξὺ ἐρυσσάμενος παρὰ μηροῦ</line><line lnr="11.49">ἥμην, οὐδ᾽ εἴων νεκύων ἀμενηνὰ κάρηνα</line><line lnr="11.50">αἵματος ἆσσον ἴμεν,  πρὶν Τειρεσίαο πυθέσθαι.</line><line lnr="11.51">πρώτη δὲ ψυχὴ Ἐλπήνορος ἦλθεν ἑταίρου:</line><line lnr="11.52">οὐ γάρ πω ἐτέθαπτο ὑπὸ χθονὸς εὐρυοδείης:</line><line lnr="11.53">σῶμα γὰρ ἐν Κίρκης μεγάρῳ κατελείπομεν ἡμεῖς</line><line lnr="11.54">ἄκλαυτον καὶ ἄθαπτον, ἐπεὶ πόνος ἄλλος ἔπειγε.</line><line lnr="11.55">τὸν μὲν ἐγὼ δάκρυσα ἰδὼν ἐλέησά τε θυμῷ,</line><line lnr="11.56">καί μιν φωνήσας ἔπεα πτερόεντα προσηύδων:</line><line lnr="11.57">Ἐλπῆνορ, πῶς ἦλθες ὑπὸ ζόφον ἠερόεντα;</line><line lnr="11.58">ἔφθης πεζὸς ἰὼν ἢ ἐγὼ σὺν νηὶ μελαίνῃ.</line><line lnr="11.59">ὣς ἐφάμην, ὁ δέ μ᾽ οἰμώξας ἠμείβετο μύθῳ:</line><line lnr="11.60">διογενὲς Λαερτιάδη,  πολυμήχαν᾽ Ὀδυσσεῦ,</line><line lnr="11.61">ἆσέ με δαίμονος αἶσα κακὴ καὶ ἀθέσφατος οἶνος.</line><line lnr="11.62">Κίρκης δ᾽ ἐν μεγάρῳ καταλέγμενος οὐκ ἐνόησα</line><line lnr="11.63">ἄψορρον καταβῆναι ἰὼν ἐς κλίμακα μακρήν,</line><line lnr="11.64">ἀλλὰ καταντικρὺ τέγεος πέσον: ἐκ δέ μοι αὐχὴν</line><line lnr="11.65">ἀστραγάλων ἐάγη,  ψυχὴ δ᾽ Ἄϊδόσδε κατῆλθε.</line><line lnr="11.66">νῦν δέ σε τῶν ὄπιθεν γουνάζομαι, οὐ παρεόντων,</line><line lnr="11.67">πρός τ᾽ ἀλόχου καὶ πατρός, ὅ σ᾽ ἔτρεφε τυτθὸν ἐόντα,</line><line lnr="11.68">Τηλεμάχου θ᾽, ὃν μοῦνον ἐνὶ μεγάροισιν ἔλειπες:</line><line lnr="11.69">οἶδα γὰρ ὡς ἐνθένδε κιὼν δόμου ἐξ Ἀίδαο</line><line lnr="11.70">νῆσον ἐς Αἰαίην σχήσεις ἐυεργέα νῆα:</line><line lnr="11.71">ἔνθα σ᾽ ἔπειτα, ἄναξ, κέλομαι μνήσασθαι ἐμεῖο.</line><line lnr="11.72">μή μ᾽ ἄκλαυτον ἄθαπτον ἰὼν ὄπιθεν καταλείπειν</line><line lnr="11.73">νοσφισθείς, μή τοί τι θεῶν μήνιμα γένωμαι,</line><line lnr="11.74">ἀλλά με κακκῆαι σὺν τεύχεσιν, ἅσσα μοι ἔστιν,</line><line lnr="11.75">σῆμά τέ μοι χεῦαι πολιῆς ἐπὶ θινὶ θαλάσσης,</line><line lnr="11.76">ἀνδρὸς δυστήνοιο καὶ ἐσσομένοισι πυθέσθαι.</line><line lnr="11.77">ταῦτά τέ μοι τελέσαι πῆξαί τ᾽ ἐπὶ τύμβῳ ἐρετμόν,</line><line lnr="11.78">τῷ καὶ ζωὸς ἔρεσσον ἐὼν μετ᾽ ἐμοῖς ἑτάροισιν.</line><line lnr="11.79">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.80">ταῦτά τοι,  ὦ δύστηνε, τελευτήσω τε καὶ ἔρξω.</line><line lnr="11.81">νῶι μὲν ὣς ἐπέεσσιν ἀμειβομένω στυγεροῖσιν</line><line lnr="11.82">ἥμεθ᾽, ἐγὼ μὲν ἄνευθεν ἐφ᾽ αἵματι φάσγανον ἴσχων,</line><line lnr="11.83">εἴδωλον δ᾽ ἑτέρωθεν ἑταίρου πόλλ᾽ ἀγόρευεν:</line><line lnr="11.84">ἦλθε δ᾽ ἐπὶ ψυχὴ μητρὸς κατατεθνηυίης,</line><line lnr="11.85">Αὐτολύκου θυγάτηρ μεγαλήτορος Ἀντίκλεια,</line><line lnr="11.86">τὴν ζωὴν κατέλειπον ἰὼν εἰς Ἴλιον ἱρήν.</line><line lnr="11.87">τὴν μὲν ἐγὼ δάκρυσα ἰδὼν ἐλέησά τε θυμῷ:</line><line lnr="11.88">ἀλλ᾽ οὐδ᾽ ὣς εἴων προτέρην, πυκινόν περ ἀχεύων,</line><line lnr="11.89">αἵματος ἆσσον ἴμεν, πρὶν Τειρεσίαο πυθέσθαι.</line><line lnr="11.90">ἦλθε δ᾽ ἐπὶ ψυχὴ Θηβαίου Τειρεσίαο</line><line lnr="11.91">χρύσεον σκῆπτρον ἔχων, ἐμὲ δ᾽ ἔγνω καὶ προσέειπεν:</line><line lnr="11.92">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="11.93">τίπτ᾽ αὖτ᾽, ὦ δύστηνε, λιπὼν φάος ἠελίοιο</line><line lnr="11.94">ἤλυθες, ὄφρα ἴδῃ νέκυας καὶ ἀτερπέα χῶρον;</line><line lnr="11.95">ἀλλ᾽ ἀποχάζεο βόθρου,  ἄπισχε δὲ φάσγανον ὀξύ,</line><line lnr="11.96">αἵματος ὄφρα πίω καί τοι νημερτέα εἴπω.</line><line lnr="11.97">ὣς φάτ᾽, ἐγὼ δ᾽ ἀναχασσάμενος ξίφος ἀργυρόηλον</line><line lnr="11.98">κουλεῷ ἐγκατέπηξ᾽. ὁ δ᾽ ἐπεὶ πίεν αἷμα κελαινόν,</line><line lnr="11.99">καὶ τότε δή μ᾽ ἐπέεσσι προσηύδα μάντις ἀμύμων:</line><line lnr="11.100">νόστον δίζηαι μελιηδέα,  φαίδιμ᾽ Ὀδυσσεῦ:</line><line lnr="11.101">τὸν δέ τοι ἀργαλέον θήσει θεός: οὐ γὰρ ὀίω</line><line lnr="11.102">λήσειν ἐννοσίγαιον, ὅ τοι κότον ἔνθετο θυμῷ</line><line lnr="11.103">χωόμενος ὅτι οἱ υἱὸν φίλον ἐξαλάωσας.</line><line lnr="11.104">ἀλλ᾽ ἔτι μέν κε καὶ ὣς κακά περ πάσχοντες ἵκοισθε,</line><line lnr="11.105">αἴ κ᾽ ἐθέλῃς σὸν θυμὸν ἐρυκακέειν καὶ ἑταίρων,</line><line lnr="11.106">ὁππότε κε πρῶτον πελάσῃς ἐυεργέα νῆα</line><line lnr="11.107">Θρινακίῃ νήσῳ, προφυγὼν ἰοειδέα πόντον,</line><line lnr="11.108">βοσκομένας δ᾽ εὕρητε βόας καὶ ἴφια μῆλα</line><line lnr="11.109">Ἠελίου, ὃς πάντ᾽ ἐφορᾷ καὶ πάντ᾽ ἐπακούει.</line><line lnr="11.110">τὰς εἰ μέν κ᾽ ἀσινέας ἐάᾳς νόστου τε μέδηαι,</line><line lnr="11.111">καί κεν ἔτ᾽ εἰς Ἰθάκην κακά περ πάσχοντες ἵκοισθε:</line><line lnr="11.112">εἰ δέ κε σίνηαι, τότε τοι τεκμαίρομ᾽ ὄλεθρον,</line><line lnr="11.113">νηί τε καὶ ἑτάροις. αὐτὸς δ᾽ εἴ πέρ κεν ἀλύξῃς,</line><line lnr="11.114">ὀψὲ κακῶς νεῖαι, ὀλέσας ἄπο πάντας ἑταίρους,</line><line lnr="11.115">νηὸς ἐπ᾽ ἀλλοτρίης: δήεις δ᾽ ἐν πήματα οἴκῳ,</line><line lnr="11.116">ἄνδρας ὑπερφιάλους, οἵ τοι βίοτον κατέδουσι</line><line lnr="11.117">μνώμενοι ἀντιθέην ἄλοχον καὶ ἕδνα διδόντες.</line><line lnr="11.118">ἀλλ᾽ ἦ τοι κείνων γε βίας ἀποτίσεαι ἐλθών:</line><line lnr="11.119">αὐτὰρ ἐπὴν μνηστῆρας ἐνὶ μεγάροισι τεοῖσι</line><line lnr="11.120">κτείνῃς ἠὲ δόλῳ ἢ ἀμφαδὸν ὀξέι χαλκῷ,</line><line lnr="11.121">ἔρχεσθαι δὴ ἔπειτα λαβὼν ἐυῆρες ἐρετμόν,</line><line lnr="11.122">εἰς ὅ κε τοὺς ἀφίκηαι οἳ οὐκ ἴσασι θάλασσαν</line><line lnr="11.123">ἀνέρες, οὐδέ θ᾽ ἅλεσσι μεμιγμένον εἶδαρ ἔδουσιν:</line><line lnr="11.124">οὐδ᾽ ἄρα τοί γ᾽ ἴσασι νέας φοινικοπαρῄους</line><line lnr="11.125">οὐδ᾽ ἐυήρε᾽ ἐρετμά,  τά τε πτερὰ νηυσὶ πέλονται.</line><line lnr="11.126">σῆμα δέ τοι ἐρέω μάλ᾽ ἀριφραδές, οὐδέ σε λήσει:</line><line lnr="11.127">ὁππότε κεν δή τοι συμβλήμενος ἄλλος ὁδίτης</line><line lnr="11.128">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</line><line lnr="11.129">καὶ τότε δὴ γαίῃ πήξας ἐυῆρες ἐρετμόν,</line><line lnr="11.130">ῥέξας ἱερὰ καλὰ Ποσειδάωνι ἄνακτι,</line><line lnr="11.131">ἀρνειὸν ταῦρόν τε συῶν τ᾽ ἐπιβήτορα κάπρον,</line><line lnr="11.132">οἴκαδ᾽ ἀποστείχειν ἔρδειν θ᾽ ἱερᾶς ἑκατόμβας</line><line lnr="11.133">ἀθανάτοισι θεοῖσι, τοὶ οὐρανὸν εὐρὺν ἔχουσι,</line><line lnr="11.134">πᾶσι μάλ᾽ ἑξείης. θάνατος δέ τοι ἐξ ἁλὸς αὐτῷ</line><line lnr="11.135">ἀβληχρὸς μάλα τοῖος ἐλεύσεται,  ὅς κέ σε πέφνῃ</line><line lnr="11.136">γήραι ὕπο λιπαρῷ ἀρημένον: ἀμφὶ δὲ λαοὶ</line><line lnr="11.137">ὄλβιοι ἔσσονται. τὰ δέ τοι νημερτέα εἴρω.</line><line lnr="11.138">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.139">Τειρεσίη, τὰ μὲν ἄρ που ἐπέκλωσαν θεοὶ αὐτοί.</line><line lnr="11.140">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:</line><line lnr="11.141">μητρὸς τήνδ᾽ ὁρόω ψυχὴν κατατεθνηυίης:</line><line lnr="11.142">ἡ δ᾽ ἀκέουσ᾽ ἧσται σχεδὸν αἵματος, οὐδ᾽ ἑὸν υἱὸν</line><line lnr="11.143">ἔτλη ἐσάντα ἰδεῖν οὐδὲ προτιμυθήσασθαι.</line><line lnr="11.144">εἰπέ, ἄναξ, πῶς κέν με ἀναγνοίη τὸν ἐόντα;</line><line lnr="11.145">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπεν:</line><line lnr="11.146">ῥηΐδιόν τοι ἔπος ἐρέω καὶ ἐπὶ φρεσὶ θήσω.</line><line lnr="11.147">ὅν τινα μέν κεν ἐᾷς νεκύων κατατεθνηώτων</line><line lnr="11.148">αἵματος ἆσσον ἴμεν, ὁ δέ τοι νημερτὲς ἐνίψει:</line><line lnr="11.149">ᾧ δέ κ᾽ ἐπιφθονέῃς, ὁ δέ τοι πάλιν εἶσιν ὀπίσσω.</line><line lnr="11.150">ὣς φαμένη ψυχὴ μὲν ἔβη δόμον Ἄϊδος εἴσω</line><line lnr="11.151">Τειρεσίαο ἄνακτος, ἐπεὶ κατὰ θέσφατ᾽ ἔλεξεν:</line><line lnr="11.152">αὐτὰρ ἐγὼν αὐτοῦ μένον ἔμπεδον, ὄφρ᾽ ἐπὶ μήτηρ</line><line lnr="11.153">ἤλυθε καὶ πίεν αἷμα κελαινεφές: αὐτίκα δ᾽ ἔγνω,</line><line lnr="11.154">καί μ᾽ ὀλοφυρομένη ἔπεα πτερόεντα προσηύδα:</line><line lnr="11.155">τέκνον ἐμόν,  πῶς ἦλθες ὑπὸ ζόφον ἠερόεντα</line><line lnr="11.156">ζωὸς ἐών; χαλεπὸν δὲ τάδε ζωοῖσιν ὁρᾶσθαι.</line><line lnr="11.157">μέσσῳ γὰρ μεγάλοι ποταμοὶ καὶ δεινὰ ῥέεθρα,</line><line lnr="11.158">Ὠκεανὸς μὲν πρῶτα, τὸν οὔ πως ἔστι περῆσαι</line><line lnr="11.159">πεζὸν ἐόντ᾽, ἢν μή τις ἔχῃ ἐυεργέα νῆα.</line><line lnr="11.160">ἦ νῦν δὴ Τροίηθεν ἀλώμενος ἐνθάδ᾽ ἱκάνεις</line><line lnr="11.161">νηί τε καὶ ἑτάροισι πολὺν χρόνον; οὐδέ πω ἦλθες</line><line lnr="11.162">εἰς Ἰθάκην, οὐδ᾽ εἶδες ἐνὶ μεγάροισι γυναῖκα;</line><line lnr="11.163">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.164">μῆτερ ἐμή, χρειώ με κατήγαγεν εἰς Ἀίδαο</line><line lnr="11.165">ψυχῇ χρησόμενον Θηβαίου Τειρεσίαο:</line><line lnr="11.166">οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</line><line lnr="11.167">γῆς ἐπέβην, ἀλλ᾽ αἰὲν ἔχων ἀλάλημαι ὀιζύν,</line><line lnr="11.168">ἐξ οὗ τὰ πρώτισθ᾽ ἑπόμην Ἀγαμέμνονι δίῳ</line><line lnr="11.169">Ἴλιον εἰς ἐύπωλον, ἵνα Τρώεσσι μαχοίμην.</line><line lnr="11.170">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον:</line><line lnr="11.171">τίς νύ σε κὴρ ἐδάμασσε τανηλεγέος θανάτοιο;</line><line lnr="11.172">ἦ δολιχὴ νοῦσος, ἦ Ἄρτεμις ἰοχέαιρα</line><line lnr="11.173">οἷς ἀγανοῖς βελέεσσιν ἐποιχομένη κατέπεφνεν;</line><line lnr="11.174">εἰπὲ δέ μοι πατρός τε καὶ υἱέος, ὃν κατέλειπον,</line><line lnr="11.175">ἢ ἔτι πὰρ κείνοισιν ἐμὸν γέρας,  ἦέ τις ἤδη</line><line lnr="11.176">ἀνδρῶν ἄλλος ἔχει, ἐμὲ δ᾽ οὐκέτι φασὶ νέεσθαι.</line><line lnr="11.177">εἰπὲ δέ μοι μνηστῆς ἀλόχου βουλήν τε νόον τε,</line><line lnr="11.178">ἠὲ μένει παρὰ παιδὶ καὶ ἔμπεδα πάντα φυλάσσει</line><line lnr="11.179">ἦ ἤδη μιν ἔγημεν Ἀχαιῶν ὅς τις ἄριστος.</line><line lnr="11.180">ὣς ἐφάμην,  ἡ δ᾽ αὐτίκ᾽ ἀμείβετο πότνια μήτηρ:</line><line lnr="11.181">καὶ λίην κείνη γε μένει τετληότι θυμῷ</line><line lnr="11.182">σοῖσιν ἐνὶ μεγάροισιν: ὀιζυραὶ δέ οἱ αἰεὶ</line><line lnr="11.183">φθίνουσιν νύκτες τε καὶ ἤματα δάκρυ χεούσῃ.</line><line lnr="11.184">σὸν δ᾽ οὔ πώ τις ἔχει καλὸν γέρας, ἀλλὰ ἕκηλος</line><line lnr="11.185">Τηλέμαχος τεμένεα νέμεται καὶ δαῖτας ἐίσας</line><line lnr="11.186">δαίνυται, ἃς ἐπέοικε δικασπόλον ἄνδρ᾽ ἀλεγύνειν:</line><line lnr="11.187">πάντες γὰρ καλέουσι. πατὴρ δὲ σὸς αὐτόθι μίμνει</line><line lnr="11.188">ἀγρῷ, οὐδὲ πόλινδε κατέρχεται. οὐδέ οἱ εὐναὶ</line><line lnr="11.189">δέμνια καὶ χλαῖναι καὶ ῥήγεα σιγαλόεντα,</line><line lnr="11.190">ἀλλ᾽ ὅ γε χεῖμα μὲν εὕδει ὅθι δμῶες ἐνὶ οἴκῳ,</line><line lnr="11.191">ἐν κόνι ἄγχι πυρός, κακὰ δὲ χροῒ εἵματα εἷται:</line><line lnr="11.192">αὐτὰρ ἐπὴν ἔλθῃσι θέρος τεθαλυῖά τ᾽ ὀπώρη,</line><line lnr="11.193">πάντῃ οἱ κατὰ γουνὸν ἀλωῆς οἰνοπέδοιο</line><line lnr="11.194">φύλλων κεκλιμένων χθαμαλαὶ βεβλήαται εὐναί.</line><line lnr="11.195">ἔνθ᾽ ὅ γε κεῖτ᾽ ἀχέων,  μέγα δὲ φρεσὶ πένθος ἀέξει</line><line lnr="11.196">σὸν νόστον ποθέων, χαλεπὸν δ᾽ ἐπὶ γῆρας ἱκάνει.</line><line lnr="11.197">οὕτω γὰρ καὶ ἐγὼν ὀλόμην καὶ πότμον ἐπέσπον:</line><line lnr="11.198">οὔτ᾽ ἐμέ γ᾽ ἐν μεγάροισιν ἐύσκοπος ἰοχέαιρα</line><line lnr="11.199">οἷς ἀγανοῖς βελέεσσιν ἐποιχομένη κατέπεφνεν,</line><line lnr="11.200">οὔτε τις οὖν μοι νοῦσος ἐπήλυθεν,  ἥ τε μάλιστα</line><line lnr="11.201">τηκεδόνι στυγερῇ μελέων ἐξείλετο θυμόν:</line><line lnr="11.202">ἀλλά με σός τε πόθος σά τε μήδεα, φαίδιμ᾽ Ὀδυσσεῦ,</line><line lnr="11.203">σή τ᾽ ἀγανοφροσύνη μελιηδέα θυμὸν ἀπηύρα.</line><line lnr="11.204">ὣς ἔφατ᾽, αὐτὰρ ἐγώ γ᾽ ἔθελον φρεσὶ μερμηρίξας</line><line lnr="11.205">μητρὸς ἐμῆς ψυχὴν ἑλέειν κατατεθνηυίης.</line><line lnr="11.206">τρὶς μὲν ἐφωρμήθην, ἑλέειν τέ με θυμὸς ἀνώγει,</line><line lnr="11.207">τρὶς δέ μοι ἐκ χειρῶν σκιῇ εἴκελον ἢ καὶ ὀνείρῳ</line><line lnr="11.208">ἔπτατ᾽. ἐμοὶ δ᾽ ἄχος ὀξὺ γενέσκετο κηρόθι μᾶλλον,</line><line lnr="11.209">καί μιν φωνήσας ἔπεα πτερόεντα προσηύδων:</line><line lnr="11.210">μῆτερ ἐμή,  τί νύ μ᾽ οὐ μίμνεις ἑλέειν μεμαῶτα,</line><line lnr="11.211">ὄφρα καὶ εἰν Ἀίδαο φίλας περὶ χεῖρε βαλόντε</line><line lnr="11.212">ἀμφοτέρω κρυεροῖο τεταρπώμεσθα γόοιο;</line><line lnr="11.213">ἦ τί μοι εἴδωλον τόδ᾽ ἀγαυὴ Περσεφόνεια</line><line lnr="11.214">ὤτρυν᾽, ὄφρ᾽ ἔτι μᾶλλον ὀδυρόμενος στεναχίζω;</line><line lnr="11.215">ὣς ἐφάμην,  ἡ δ᾽ αὐτίκ᾽ ἀμείβετο πότνια μήτηρ:</line><line lnr="11.216">ὤ μοι, τέκνον ἐμόν, περὶ πάντων κάμμορε φωτῶν,</line><line lnr="11.217">οὔ τί σε Περσεφόνεια Διὸς θυγάτηρ ἀπαφίσκει,</line><line lnr="11.218">ἀλλ᾽ αὕτη δίκη ἐστὶ βροτῶν, ὅτε τίς κε θάνῃσιν:</line><line lnr="11.219">οὐ γὰρ ἔτι σάρκας τε καὶ ὀστέα ἶνες ἔχουσιν,</line><line lnr="11.220">ἀλλὰ τὰ μέν τε πυρὸς κρατερὸν μένος αἰθομένοιο</line><line lnr="11.221">δαμνᾷ, ἐπεί κε πρῶτα λίπῃ λεύκ᾽ ὀστέα θυμός,</line><line lnr="11.222">ψυχὴ δ᾽ ἠύτ᾽ ὄνειρος ἀποπταμένη πεπότηται.</line><line lnr="11.223">ἀλλὰ φόωσδε τάχιστα λιλαίεο: ταῦτα δὲ πάντα</line><line lnr="11.224">ἴσθ᾽, ἵνα καὶ μετόπισθε τεῇ εἴπῃσθα γυναικί.</line><line lnr="11.225">νῶι μὲν ὣς ἐπέεσσιν ἀμειβόμεθ᾽,  αἱ δὲ γυναῖκες</line><line lnr="11.226">ἤλυθον, ὤτρυνεν γὰρ ἀγαυὴ Περσεφόνεια,</line><line lnr="11.227">ὅσσαι ἀριστήων ἄλοχοι ἔσαν ἠδὲ θύγατρες.</line><line lnr="11.228">αἱ δ᾽ ἀμφ᾽ αἷμα κελαινὸν ἀολλέες ἠγερέθοντο,</line><line lnr="11.229">αὐτὰρ ἐγὼ βούλευον ὅπως ἐρέοιμι ἑκάστην.</line><line lnr="11.230">ἥδε δέ μοι κατὰ θυμὸν ἀρίστη φαίνετο βουλή:</line><line lnr="11.231">σπασσάμενος τανύηκες ἄορ παχέος παρὰ μηροῦ</line><line lnr="11.232">οὐκ εἴων πίνειν ἅμα πάσας αἷμα κελαινόν.</line><line lnr="11.233">αἱ δὲ προμνηστῖναι ἐπήισαν, ἠδὲ ἑκάστη</line><line lnr="11.234">ὃν γόνον ἐξαγόρευεν: ἐγὼ δ᾽ ἐρέεινον ἁπάσας.</line><line lnr="11.235">ἔνθ᾽ ἦ τοι πρώτην Τυρὼ ἴδον εὐπατέρειαν,</line><line lnr="11.236">ἣ φάτο Σαλμωνῆος ἀμύμονος ἔκγονος εἶναι,</line><line lnr="11.237">φῆ δὲ Κρηθῆος γυνὴ ἔμμεναι Αἰολίδαο:</line><line lnr="11.238">ἣ ποταμοῦ ἠράσσατ᾽ Ἐνιπῆος θείοιο,</line><line lnr="11.239">ὃς πολὺ κάλλιστος ποταμῶν ἐπὶ γαῖαν ἵησι,</line><line lnr="11.240">καί ῥ᾽ ἐπ᾽ Ἐνιπῆος πωλέσκετο καλὰ ῥέεθρα.</line><line lnr="11.241">τῷ δ᾽ ἄρα εἰσάμενος γαιήοχος ἐννοσίγαιος</line><line lnr="11.242">ἐν προχοῇς ποταμοῦ παρελέξατο δινήεντος:</line><line lnr="11.243">πορφύρεον δ᾽ ἄρα κῦμα περιστάθη, οὔρεϊ ἶσον,</line><line lnr="11.244">κυρτωθέν, κρύψεν δὲ θεὸν θνητήν τε γυναῖκα.</line><line lnr="11.245">λῦσε δὲ παρθενίην ζώνην,  κατὰ δ᾽ ὕπνον ἔχευεν.</line><line lnr="11.246">αὐτὰρ ἐπεί ῥ᾽ ἐτέλεσσε θεὸς φιλοτήσια ἔργα,</line><line lnr="11.247">ἔν τ᾽ ἄρα οἱ φῦ χειρί, ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="11.248">χαῖρε, γύναι, φιλότητι: περιπλομένου δ᾽ ἐνιαυτοῦ</line><line lnr="11.249">τέξεις ἀγλαὰ τέκνα, ἐπεὶ οὐκ ἀποφώλιοι εὐναὶ</line><line lnr="11.250">ἀθανάτων: σὺ δὲ τοὺς κομέειν ἀτιταλλέμεναί τε.</line><line lnr="11.251">νῦν δ᾽ ἔρχευ πρὸς δῶμα, καὶ ἴσχεο μηδ᾽ ὀνομήνῃς:</line><line lnr="11.252">αὐτὰρ ἐγώ τοί εἰμι Ποσειδάων ἐνοσίχθων.</line><line lnr="11.253">ὣς εἰπὼν ὑπὸ πόντον ἐδύσετο κυμαίνοντα.</line><line lnr="11.254">ἡ δ᾽ ὑποκυσαμένη Πελίην τέκε καὶ Νηλῆα,</line><line lnr="11.255">τὼ κρατερὼ θεράποντε Διὸς μεγάλοιο γενέσθην</line><line lnr="11.256">ἀμφοτέρω: Πελίης μὲν ἐν εὐρυχόρῳ Ἰαωλκῷ</line><line lnr="11.257">ναῖε πολύρρηνος, ὁ δ᾽ ἄρ᾽ ἐν Πύλῳ ἠμαθόεντι.</line><line lnr="11.258">τοὺς δ᾽ ἑτέρους Κρηθῆι τέκεν βασίλεια γυναικῶν,</line><line lnr="11.259">Αἴσονά τ᾽ ἠδὲ Φέρητ᾽ Ἀμυθάονά θ᾽ ἱππιοχάρμην.</line><line lnr="11.260">τὴν δὲ μετ᾽ Ἀντιόπην ἴδον,  Ἀσωποῖο θύγατρα,</line><line lnr="11.261">ἣ δὴ καὶ Διὸς εὔχετ᾽ ἐν ἀγκοίνῃσιν ἰαῦσαι,</line><line lnr="11.262">καί ῥ᾽ ἔτεκεν δύο παῖδ᾽, Ἀμφίονά τε Ζῆθόν τε,</line><line lnr="11.263">οἳ πρῶτοι Θήβης ἕδος ἔκτισαν ἑπταπύλοιο,</line><line lnr="11.264">πύργωσάν τ᾽, ἐπεὶ οὐ μὲν ἀπύργωτόν γ᾽ ἐδύναντο</line><line lnr="11.265">ναιέμεν εὐρύχορον Θήβην,  κρατερώ περ ἐόντε.</line><line lnr="11.266">τὴν δὲ μετ᾽ Ἀλκμήνην ἴδον, Ἀμφιτρύωνος ἄκοιτιν,</line><line lnr="11.267">ἥ ῥ᾽ Ἡρακλῆα θρασυμέμνονα θυμολέοντα</line><line lnr="11.268">γείνατ᾽ ἐν ἀγκοίνῃσι Διὸς μεγάλοιο μιγεῖσα:</line><line lnr="11.269">καὶ Μεγάρην, Κρείοντος ὑπερθύμοιο θύγατρα,</line><line lnr="11.270">τὴν ἔχεν Ἀμφιτρύωνος υἱὸς μένος αἰὲν ἀτειρής.</line><line lnr="11.271">μητέρα τ᾽ Οἰδιπόδαο ἴδον, καλὴν Ἐπικάστην,</line><line lnr="11.272">ἣ μέγα ἔργον ἔρεξεν ἀιδρείῃσι νόοιο</line><line lnr="11.273">γημαμένη ᾧ υἷι: ὁ δ᾽ ὃν πατέρ᾽ ἐξεναρίξας</line><line lnr="11.274">γῆμεν: ἄφαρ δ᾽ ἀνάπυστα θεοὶ θέσαν ἀνθρώποισιν.</line><line lnr="11.275">ἀλλ᾽ ὁ μὲν ἐν Θήβῃ πολυηράτῳ ἄλγεα πάσχων</line><line lnr="11.276">Καδμείων ἤνασσε θεῶν ὀλοὰς διὰ βουλάς:</line><line lnr="11.277">ἡ δ᾽ ἔβη εἰς Ἀίδαο πυλάρταο κρατεροῖο,</line><line lnr="11.278">ἁψαμένη βρόχον αἰπὺν ἀφ᾽ ὑψηλοῖο μελάθρου,</line><line lnr="11.279">ᾧ ἄχεϊ σχομένη: τῷ δ᾽ ἄλγεα κάλλιπ᾽ ὀπίσσω</line><line lnr="11.280">πολλὰ μάλ᾽,  ὅσσα τε μητρὸς Ἐρινύες ἐκτελέουσιν.</line><line lnr="11.281">καὶ Χλῶριν εἶδον περικαλλέα, τήν ποτε Νηλεὺς</line><line lnr="11.282">γῆμεν ἑὸν διὰ κάλλος, ἐπεὶ πόρε μυρία ἕδνα,</line><line lnr="11.283">ὁπλοτάτην κούρην Ἀμφίονος Ἰασίδαο,</line><line lnr="11.284">ὅς ποτ᾽ ἐν Ὀρχομενῷ Μινυείῳ ἶφι ἄνασσεν:</line><line lnr="11.285">ἡ δὲ Πύλου βασίλευε,  τέκεν δέ οἱ ἀγλαὰ τέκνα,</line><line lnr="11.286">Νέστορά τε Χρόνιον τε Περικλύμενόν τ᾽ ἀγέρωχον.</line><line lnr="11.287">τοῖσι δ᾽ ἐπ᾽ ἰφθίμην Πηρὼ τέκε, θαῦμα βροτοῖσι,</line><line lnr="11.288">τὴν πάντες μνώοντο περικτίται: οὐδ᾽ ἄρα Νηλεὺς</line><line lnr="11.289">τῷ ἐδίδου ὃς μὴ ἕλικας βόας εὐρυμετώπους</line><line lnr="11.290">ἐκ Φυλάκης ἐλάσειε βίης Ἰφικληείης</line><line lnr="11.291">ἀργαλέας: τὰς δ᾽ οἶος ὑπέσχετο μάντις ἀμύμων</line><line lnr="11.292">ἐξελάαν: χαλεπὴ δὲ θεοῦ κατὰ μοῖρα πέδησε,</line><line lnr="11.293">δεσμοί τ᾽ ἀργαλέοι καὶ βουκόλοι ἀγροιῶται.</line><line lnr="11.294">ἀλλ᾽ ὅτε δὴ μῆνές τε καὶ ἡμέραι ἐξετελεῦντο</line><line lnr="11.295">ἂψ περιτελλομένου ἔτεος καὶ ἐπήλυθον ὧραι,</line><line lnr="11.296">καὶ τότε δή μιν ἔλυσε βίη Ἰφικληείη,</line><line lnr="11.297">θέσφατα πάντ᾽ εἰπόντα: Διὸς δ᾽ ἐτελείετο βουλή.</line><line lnr="11.298">καὶ Λήδην εἶδον, τὴν Τυνδαρέου παράκοιτιν,</line><line lnr="11.299">ἥ ῥ᾽ ὑπὸ Τυνδαρέῳ κρατερόφρονε γείνατο παῖδε,</line><line lnr="11.300">Κάστορά θ᾽ ἱππόδαμον καὶ πὺξ ἀγαθὸν Πολυδεύκεα,</line><line lnr="11.301">τοὺς ἄμφω ζωοὺς κατέχει φυσίζοος αἶα:</line><line lnr="11.302">οἳ καὶ νέρθεν γῆς τιμὴν πρὸς Ζηνὸς ἔχοντες</line><line lnr="11.303">ἄλλοτε μὲν ζώουσ᾽ ἑτερήμεροι, ἄλλοτε δ᾽ αὖτε</line><line lnr="11.304">τεθνᾶσιν: τιμὴν δὲ λελόγχασιν ἶσα θεοῖσι.</line><line lnr="11.305">τὴν δὲ μετ᾽ Ἰφιμέδειαν,  Ἀλωῆος παράκοιτιν</line><line lnr="11.306">εἴσιδον, ἣ δὴ φάσκε Ποσειδάωνι μιγῆναι,</line><line lnr="11.307">καί ῥ᾽ ἔτεκεν δύο παῖδε, μινυνθαδίω δ᾽ ἐγενέσθην,</line><line lnr="11.308">Ὦτόν τ᾽ ἀντίθεον τηλεκλειτόν τ᾽ Ἐφιάλτην,</line><line lnr="11.309">οὓς δὴ μηκίστους θρέψε ζείδωρος ἄρουρα</line><line lnr="11.310">καὶ πολὺ καλλίστους μετά γε κλυτὸν Ὠρίωνα:</line><line lnr="11.311">ἐννέωροι γὰρ τοί γε καὶ ἐννεαπήχεες ἦσαν</line><line lnr="11.312">εὖρος, ἀτὰρ μῆκός γε γενέσθην ἐννεόργυιοι.</line><line lnr="11.313">οἵ ῥα καὶ ἀθανάτοισιν ἀπειλήτην ἐν Ὀλύμπῳ</line><line lnr="11.314">φυλόπιδα στήσειν πολυάικος πολέμοιο.</line><line lnr="11.315">Ὄσσαν ἐπ᾽ Οὐλύμπῳ μέμασαν θέμεν, αὐτὰρ ἐπ᾽ Ὄσσῃ</line><line lnr="11.316">Πήλιον εἰνοσίφυλλον,  ἵν᾽ οὐρανὸς ἀμβατὸς εἴη.</line><line lnr="11.317">καί νύ κεν ἐξετέλεσσαν, εἰ ἥβης μέτρον ἵκοντο:</line><line lnr="11.318">ἀλλ᾽ ὄλεσεν Διὸς υἱός, ὃν ἠύκομος τέκε Λητώ,</line><line lnr="11.319">ἀμφοτέρω, πρίν σφωιν ὑπὸ κροτάφοισιν ἰούλους</line><line lnr="11.320">ἀνθῆσαι πυκάσαι τε γένυς ἐυανθέι λάχνῃ.</line><line lnr="11.321">Φαίδρην τε Πρόκριν τε ἴδον καλήν τ᾽ Ἀριάδνην,</line><line lnr="11.322">κούρην Μίνωος ὀλοόφρονος, ἥν ποτε Θησεὺς</line><line lnr="11.323">ἐκ Κρήτης ἐς γουνὸν Ἀθηνάων ἱεράων</line><line lnr="11.324">ἦγε μέν, οὐδ᾽ ἀπόνητο: πάρος δέ μιν Ἄρτεμις ἔκτα</line><line lnr="11.325">Δίῃ ἐν ἀμφιρύτῃ Διονύσου μαρτυρίῃσιν.</line><line lnr="11.326">Μαῖράν τε Κλυμένην τε ἴδον στυγερήν τ᾽ Ἐριφύλην,</line><line lnr="11.327">ἣ χρυσὸν φίλου ἀνδρὸς ἐδέξατο τιμήεντα.</line><line lnr="11.328">πάσας δ᾽ οὐκ ἂν ἐγὼ μυθήσομαι οὐδ᾽ ὀνομήνω,</line><line lnr="11.329">ὅσσας ἡρώων ἀλόχους ἴδον ἠδὲ θύγατρας:</line><line lnr="11.330">πρὶν γάρ κεν καὶ νὺξ φθῖτ᾽ ἄμβροτος.  ἀλλὰ καὶ ὥρη</line><line lnr="11.331">εὕδειν, ἢ ἐπὶ νῆα θοὴν ἐλθόντ᾽ ἐς ἑταίρους</line><line lnr="11.332">ἢ αὐτοῦ: πομπὴ δὲ θεοῖς ὑμῖν τε μελήσει.</line></lvl><lvl d="intermezzo" c="710000" f="ffffff" sz="52"><line lnr="11.333">ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ,</line><line lnr="11.334">κηληθμῷ δ᾽ ἔσχοντο κατὰ μέγαρα σκιόεντα.</line><line lnr="11.335">τοῖσιν δ᾽ Ἀρήτη λευκώλενος ἤρχετο μύθων.</line><line lnr="11.336">Φαίηκες, πῶς ὔμμιν ἀνὴρ ὅδε φαίνεται εἶναι</line><line lnr="11.337">εἶδός τε μέγεθός τε ἰδὲ φρένας ἔνδον ἐίσας;</line><line lnr="11.338">ξεῖνος δ᾽ αὖτ᾽ ἐμός ἐστιν, ἕκαστος δ᾽ ἔμμορε τιμῆς:</line><line lnr="11.339">τῷ μὴ ἐπειγόμενοι ἀποπέμπετε, μηδὲ τὰ δῶρα</line><line lnr="11.340">οὕτω χρηίζοντι κολούετε: πολλὰ γὰρ ὑμῖν</line><line lnr="11.341">κτήματ᾽ ἐνὶ μεγάροισι θεῶν ἰότητι κέονται.</line><line lnr="11.342">τοῖσι δὲ καὶ μετέειπε γέρων ἥρως Ἐχένηος,</line><line lnr="11.343">ὃς δὴ Φαιήκων ἀνδρῶν προγενέστερος ἦεν:</line><line lnr="11.344">ὦ φίλοι, οὐ μὰν ἧμιν ἀπὸ σκοποῦ οὐδ᾽ ἀπὸ δόξης</line><line lnr="11.345">μυθεῖται βασίλεια περίφρων: ἀλλὰ πίθεσθε.</line><line lnr="11.346">Ἀλκινόου δ᾽ ἐκ τοῦδ᾽ ἔχεται ἔργον τε ἔπος τε.</line><line lnr="11.347">τὸν δ᾽ αὖτ᾽ Ἀλκίνοος ἀπαμείβετο φώνησέν τε:</line><line lnr="11.348">τοῦτο μὲν οὕτω δὴ ἔσται ἔπος, αἴ κεν ἐγώ γε</line><line lnr="11.349">ζωὸς Φαιήκεσσι φιληρέτμοισιν ἀνάσσω:</line><line lnr="11.350">ξεῖνος δὲ τλήτω μάλα περ νόστοιο χατίζων</line><line lnr="11.351">ἔμπης οὖν ἐπιμεῖναι ἐς αὔριον, εἰς ὅ κε πᾶσαν</line><line lnr="11.352">δωτίνην τελέσω: πομπὴ δ᾽ ἄνδρεσσι μελήσει</line><line lnr="11.353">πᾶσι, μάλιστα δ᾽ ἐμοί: τοῦ γὰρ κράτος ἔστ᾽ ἐνὶ δήμῳ.</line><line lnr="11.354">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="11.355">Ἀλκίνοε κρεῖον,  πάντων ἀριδείκετε λαῶν,</line><line lnr="11.356">εἴ με καὶ εἰς ἐνιαυτὸν ἀνώγοιτ᾽ αὐτόθι μίμνειν,</line><line lnr="11.357">πομπὴν δ᾽ ὀτρύνοιτε καὶ ἀγλαὰ δῶρα διδοῖτε,</line><line lnr="11.358">καὶ κε τὸ βουλοίμην, καί κεν πολὺ κέρδιον εἴη,</line><line lnr="11.359">πλειοτέρῃ σὺν χειρὶ φίλην ἐς πατρίδ᾽ ἱκέσθαι:</line><line lnr="11.360">καί κ᾽ αἰδοιότερος καὶ φίλτερος ἀνδράσιν εἴην</line><line lnr="11.361">πᾶσιν, ὅσοι μ᾽ Ἰθάκηνδε ἰδοίατο νοστήσαντα.</line><line lnr="11.362">τὸν δ᾽ αὖτ᾽ Ἀλκίνοος ἀπαμείβετο φώνησέν τε:</line><line lnr="11.363">ὦ Ὀδυσεῦ, τὸ μὲν οὔ τί σ᾽ ἐίσκομεν εἰσορόωντες,</line><line lnr="11.364">ἠπεροπῆά τ᾽ ἔμεν καὶ ἐπίκλοπον, οἷά τε πολλοὺς</line><line lnr="11.365">βόσκει γαῖα μέλαινα πολυσπερέας ἀνθρώπους,</line><line lnr="11.366">ψεύδεά τ᾽ ἀρτύνοντας ὅθεν κέ τις οὐδὲ ἴδοιτο:</line><line lnr="11.367">σοὶ δ᾽ ἔπι μὲν μορφὴ ἐπέων, ἔνι δὲ φρένες ἐσθλαί.</line><line lnr="11.368">μῦθον δ᾽ ὡς ὅτ᾽ ἀοιδὸς ἐπισταμένως κατέλεξας,</line><line lnr="11.369">πάντων τ᾽ Ἀργείων σέο τ᾽ αὐτοῦ κήδεα λυγρά.</line><line lnr="11.370">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="11.371">εἴ τινας ἀντιθέων ἑτάρων ἴδες, οἵ τοι ἅμ᾽ αὐτῷ</line><line lnr="11.372">Ἴλιον εἰς ἅμ᾽ ἕποντο καὶ αὐτοῦ πότμον ἐπέσπον.</line><line lnr="11.373">νὺξ δ᾽ ἥδε μάλα μακρή, ἀθέσφατος: οὐδέ πω ὥρη</line><line lnr="11.374">εὕδειν ἐν μεγάρῳ, σὺ δέ μοι λέγε θέσκελα ἔργα.</line><line lnr="11.375">καί κεν ἐς ἠῶ δῖαν ἀνασχοίμην,  ὅτε μοι σὺ</line><line lnr="11.376">τλαίης ἐν μεγάρῳ τὰ σὰ κήδεα μυθήσασθαι.</line><line lnr="11.377">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="11.378">Ἀλκίνοε κρεῖον, πάντων ἀριδείκετε λαῶν,</line><line lnr="11.379">ὥρη μὲν πολέων μύθων, ὥρη δὲ καὶ ὕπνου:</line><line lnr="11.380">εἰ δ᾽ ἔτ᾽ ἀκουέμεναί γε λιλαίεαι,  οὐκ ἂν ἐγώ γε</line><line lnr="11.381">τούτων σοι φθονέοιμι καὶ οἰκτρότερ᾽ ἄλλ᾽ ἀγορεύειν,</line><line lnr="11.382">κήδε᾽ ἐμῶν ἑτάρων, οἳ δὴ μετόπισθεν ὄλοντο,</line><line lnr="11.383">οἳ Τρώων μὲν ὑπεξέφυγον στονόεσσαν ἀυτήν,</line><line lnr="11.384">ἐν νόστῳ δ᾽ ἀπόλοντο κακῆς ἰότητι γυναικός.</line></lvl><lvl d="the men" c="aa0000" f="ffffff" sz="256"><line lnr="11.385">αὐτὰρ ἐπεὶ ψυχὰς μὲν ἀπεσκέδασ᾽ ἄλλυδις ἄλλῃ</line><line lnr="11.386">ἁγνὴ Περσεφόνεια γυναικῶν θηλυτεράων,</line><line lnr="11.387">ἦλθε δ᾽ ἐπὶ ψυχὴ Ἀγαμέμνονος Ἀτρεΐδαο</line><line lnr="11.388">ἀχνυμένη: περὶ δ᾽ ἄλλαι ἀγηγέραθ᾽, ὅσσοι ἅμ᾽ αὐτῷ</line><line lnr="11.389">οἴκῳ ἐν Αἰγίσθοιο θάνον καὶ πότμον ἐπέσπον.</line><line lnr="11.390">ἔγνω δ᾽ αἶψ᾽ ἔμ᾽ ἐκεῖνος,  ἐπεὶ πίεν αἷμα κελαινόν:</line><line lnr="11.391">κλαῖε δ᾽ ὅ γε λιγέως, θαλερὸν κατὰ δάκρυον εἴβων,</line><line lnr="11.392">πιτνὰς εἰς ἐμὲ χεῖρας, ὀρέξασθαι μενεαίνων:</line><line lnr="11.393">ἀλλ᾽ οὐ γάρ οἱ ἔτ᾽ ἦν ἲς ἔμπεδος οὐδέ τι κῖκυς,</line><line lnr="11.394">οἵη περ πάρος ἔσκεν ἐνὶ γναμπτοῖσι μέλεσσι.</line><line lnr="11.395">τὸν μὲν ἐγὼ δάκρυσα ἰδὼν ἐλέησά τε θυμῷ,</line><line lnr="11.396">καί μιν φωνήσας ἔπεα πτερόεντα προσηύδων:</line><line lnr="11.397">Ἀτρεΐδη κύδιστε, ἄναξ ἀνδρῶν Ἀγάμεμνον,</line><line lnr="11.398">τίς νύ σε κὴρ ἐδάμασσε τανηλεγέος θανάτοιο;</line><line lnr="11.399">ἦε σέ γ᾽ ἐν νήεσσι Ποσειδάων ἐδάμασσεν</line><line lnr="11.400">ὄρσας ἀργαλέων ἀνέμων ἀμέγαρτον ἀυτμήν;</line><line lnr="11.401">ἦέ σ᾽ ἀνάρσιοι ἄνδρες ἐδηλήσαντ᾽ ἐπὶ χέρσου</line><line lnr="11.402">βοῦς περιταμνόμενον ἠδ᾽ οἰῶν πώεα καλά,</line><line lnr="11.403">ἠὲ περὶ πτόλιος μαχεούμενον ἠδὲ γυναικῶν;</line><line lnr="11.404">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπε:</line><line lnr="11.405">διογενὲς Λαερτιάδη,  πολυμήχαν᾽ Ὀδυσσεῦ,</line><line lnr="11.406">οὔτ᾽ ἐμέ γ᾽ ἐν νήεσσι Ποσειδάων ἐδάμασσεν</line><line lnr="11.407">ὄρσας ἀργαλέων ἀνέμων ἀμέγαρτον ἀυτμήν,</line><line lnr="11.408">οὔτε μ᾽ ἀνάρσιοι ἄνδρες ἐδηλήσαντ᾽ ἐπὶ χέρσου,</line><line lnr="11.409">ἀλλά μοι Αἴγισθος τεύξας θάνατόν τε μόρον τε</line><line lnr="11.410">ἔκτα σὺν οὐλομένῃ ἀλόχῳ,  οἶκόνδε καλέσσας,</line><line lnr="11.411">δειπνίσσας, ὥς τίς τε κατέκτανε βοῦν ἐπὶ φάτνῃ.</line><line lnr="11.412">ὣς θάνον οἰκτίστῳ θανάτῳ: περὶ δ᾽ ἄλλοι ἑταῖροι</line><line lnr="11.413">νωλεμέως κτείνοντο σύες ὣς ἀργιόδοντες,</line><line lnr="11.414">οἵ ῥά τ᾽ ἐν ἀφνειοῦ ἀνδρὸς μέγα δυναμένοιο</line><line lnr="11.415">ἢ γάμῳ ἢ ἐράνῳ ἢ εἰλαπίνῃ τεθαλυίῃ.</line><line lnr="11.416">ἤδη μὲν πολέων φόνῳ ἀνδρῶν ἀντεβόλησας,</line><line lnr="11.417">μουνὰξ κτεινομένων καὶ ἐνὶ κρατερῇ ὑσμίνῃ:</line><line lnr="11.418">ἀλλά κε κεῖνα μάλιστα ἰδὼν ὀλοφύραο θυμῷ,</line><line lnr="11.419">ὡς ἀμφὶ κρητῆρα τραπέζας τε πληθούσας</line><line lnr="11.420">κείμεθ᾽ ἐνὶ μεγάρῳ,  δάπεδον δ᾽ ἅπαν αἵματι θῦεν.</line><line lnr="11.421">οἰκτροτάτην δ᾽ ἤκουσα ὄπα Πριάμοιο θυγατρός,</line><line lnr="11.422">Κασσάνδρης, τὴν κτεῖνε Κλυταιμνήστρη δολόμητις</line><line lnr="11.423">ἀμφ᾽ ἐμοί, αὐτὰρ ἐγὼ ποτὶ γαίῃ χεῖρας ἀείρων</line><line lnr="11.424">βάλλον ἀποθνήσκων περὶ φασγάνῳ: ἡ δὲ κυνῶπις</line><line lnr="11.425">νοσφίσατ᾽,  οὐδέ μοι ἔτλη ἰόντι περ εἰς Ἀίδαο</line><line lnr="11.426">χερσὶ κατ᾽ ὀφθαλμοὺς ἑλέειν σύν τε στόμ᾽ ἐρεῖσαι.</line><line lnr="11.427">ὣς οὐκ αἰνότερον καὶ κύντερον ἄλλο γυναικός,</line><line lnr="11.428">ἥ τις δὴ τοιαῦτα μετὰ φρεσὶν ἔργα βάληται:</line><line lnr="11.429">οἷον δὴ καὶ κείνη ἐμήσατο ἔργον ἀεικές,</line><line lnr="11.430">κουριδίῳ τεύξασα πόσει φόνον.  ἦ τοι ἔφην γε</line><line lnr="11.431">ἀσπάσιος παίδεσσιν ἰδὲ δμώεσσιν ἐμοῖσιν</line><line lnr="11.432">οἴκαδ᾽ ἐλεύσεσθαι: ἡ δ᾽ ἔξοχα λυγρὰ ἰδυῖα</line><line lnr="11.433">οἷ τε κατ᾽ αἶσχος ἔχευε καὶ ἐσσομένῃσιν ὀπίσσω</line><line lnr="11.434">θηλυτέρῃσι γυναιξί, καὶ ἥ κ᾽ ἐυεργὸς ἔῃσιν.</line><line lnr="11.435">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.436">ὢ πόποι,  ἦ μάλα δὴ γόνον Ἀτρέος εὐρύοπα Ζεὺς</line><line lnr="11.437">ἐκπάγλως ἤχθηρε γυναικείας διὰ βουλὰς</line><line lnr="11.438">ἐξ ἀρχῆς: Ἑλένης μὲν ἀπωλόμεθ᾽ εἵνεκα πολλοί,</line><line lnr="11.439">σοὶ δὲ Κλυταιμνήστρη δόλον ἤρτυε τηλόθ᾽ ἐόντι.</line><line lnr="11.440">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπε:</line><line lnr="11.441">τῷ νῦν μή ποτε καὶ σὺ γυναικί περ ἤπιος εἶναι:</line><line lnr="11.442">μή οἱ μῦθον ἅπαντα πιφαυσκέμεν, ὅν κ᾽ ἐὺ εἰδῇς,</line><line lnr="11.443">ἀλλὰ τὸ μὲν φάσθαι, τὸ δὲ καὶ κεκρυμμένον εἶναι.</line><line lnr="11.444">ἀλλ᾽ οὐ σοί γ᾽, Ὀδυσεῦ, φόνος ἔσσεται ἔκ γε γυναικός:</line><line lnr="11.445">λίην γὰρ πινυτή τε καὶ εὖ φρεσὶ μήδεα οἶδε</line><line lnr="11.446">κούρη Ἰκαρίοιο, περίφρων Πηνελόπεια.</line><line lnr="11.447">ἦ μέν μιν νύμφην γε νέην κατελείπομεν ἡμεῖς</line><line lnr="11.448">ἐρχόμενοι πόλεμόνδε: πάϊς δέ οἱ ἦν ἐπὶ μαζῷ</line><line lnr="11.449">νήπιος, ὅς που νῦν γε μετ᾽ ἀνδρῶν ἵζει ἀριθμῷ,</line><line lnr="11.450">ὄλβιος: ἦ γὰρ τόν γε πατὴρ φίλος ὄψεται ἐλθών,</line><line lnr="11.451">καὶ κεῖνος πατέρα προσπτύξεται, ἣ θέμις ἐστίν.</line><line lnr="11.452">ἡ δ᾽ ἐμὴ οὐδέ περ υἷος ἐνιπλησθῆναι ἄκοιτις</line><line lnr="11.453">ὀφθαλμοῖσιν ἔασε: πάρος δέ με πέφνε καὶ αὐτόν.</line><line lnr="11.454">ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:</line><line lnr="11.455">κρύβδην,  μηδ᾽ ἀναφανδά, φίλην ἐς πατρίδα γαῖαν</line><line lnr="11.456">νῆα κατισχέμεναι: ἐπεὶ οὐκέτι πιστὰ γυναιξίν.</line><line lnr="11.457">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="11.458">εἴ που ἔτι ζώοντος ἀκούετε παιδὸς ἐμοῖο,</line><line lnr="11.459">ἤ που ἐν Ὀρχομενῷ ἢ ἐν Πύλῳ ἠμαθόεντι,</line><line lnr="11.460">ἤ που πὰρ Μενελάῳ ἐνὶ Σπάρτῃ εὐρείῃ:</line><line lnr="11.461">οὐ γάρ πω τέθνηκεν ἐπὶ χθονὶ δῖος Ὀρέστης.</line><line lnr="11.462">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.463">Ἀτρεΐδη, τί με ταῦτα διείρεαι; οὐδέ τι οἶδα,</line><line lnr="11.464">ζώει ὅ γ᾽ ἦ τέθνηκε: κακὸν δ᾽ ἀνεμώλια βάζειν.</line><line lnr="11.465">νῶι μὲν ὣς ἐπέεσσιν ἀμειβομένω στυγεροῖσιν</line><line lnr="11.466">ἕσταμεν ἀχνύμενοι θαλερὸν κατὰ δάκρυ χέοντες:</line><line lnr="11.467">ἦλθε δ᾽ ἐπὶ ψυχὴ Πηληϊάδεω Ἀχιλῆος</line><line lnr="11.468">καὶ Πατροκλῆος καὶ ἀμύμονος Ἀντιλόχοιο</line><line lnr="11.469">Αἴαντός θ᾽, ὃς ἄριστος ἔην εἶδός τε δέμας τε</line><line lnr="11.470">τῶν ἄλλων Δαναῶν μετ᾽ ἀμύμονα Πηλεΐωνα.</line><line lnr="11.471">ἔγνω δὲ ψυχή με ποδώκεος Αἰακίδαο</line><line lnr="11.472">καί ῥ᾽ ὀλοφυρομένη ἔπεα πτερόεντα προσηύδα:</line><line lnr="11.473"> διογενὲς Λαερτιάδη, πολυμήχαν᾽ Ὀδυσσεῦ,</line><line lnr="11.474">σχέτλιε, τίπτ᾽ ἔτι μεῖζον ἐνὶ φρεσὶ μήσεαι ἔργον;</line><line lnr="11.475">πῶς ἔτλης Ἄϊδόσδε κατελθέμεν,  ἔνθα τε νεκροὶ</line><line lnr="11.476">ἀφραδέες ναίουσι, βροτῶν εἴδωλα καμόντων;</line><line lnr="11.477">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.478">ὦ Ἀχιλεῦ Πηλῆος υἱέ, μέγα φέρτατ᾽ Ἀχαιῶν,</line><line lnr="11.479">ἦλθον Τειρεσίαο κατὰ χρέος, εἴ τινα βουλὴν</line><line lnr="11.480">εἴποι,  ὅπως Ἰθάκην ἐς παιπαλόεσσαν ἱκοίμην:</line><line lnr="11.481">οὐ γάρ πω σχεδὸν ἦλθον Ἀχαιΐδος, οὐδέ πω ἁμῆς</line><line lnr="11.482">γῆς ἐπέβην, ἀλλ᾽ αἰὲν ἔχω κακά. σεῖο δ᾽, Ἀχιλλεῦ,</line><line lnr="11.483">οὔ τις ἀνὴρ προπάροιθε μακάρτατος οὔτ᾽ ἄρ᾽ ὀπίσσω.</line><line lnr="11.484">πρὶν μὲν γάρ σε ζωὸν ἐτίομεν ἶσα θεοῖσιν</line><line lnr="11.485">Ἀργεῖοι,  νῦν αὖτε μέγα κρατέεις νεκύεσσιν</line><line lnr="11.486">ἐνθάδ᾽ ἐών: τῷ μή τι θανὼν ἀκαχίζευ, Ἀχιλλεῦ.</line><line lnr="11.487">ὣς ἐφάμην, ὁ δέ μ᾽ αὐτίκ᾽ ἀμειβόμενος προσέειπε:</line><line lnr="11.488">μὴ δή μοι θάνατόν γε παραύδα, φαίδιμ᾽ Ὀδυσσεῦ.</line><line lnr="11.489">βουλοίμην κ᾽ ἐπάρουρος ἐὼν θητευέμεν ἄλλῳ,</line><line lnr="11.490">ἀνδρὶ παρ᾽ ἀκλήρῳ,  ᾧ μὴ βίοτος πολὺς εἴη,</line><line lnr="11.491">ἢ πᾶσιν νεκύεσσι καταφθιμένοισιν ἀνάσσειν.</line><line lnr="11.492">ἀλλ᾽ ἄγε μοι τοῦ παιδὸς ἀγαυοῦ μῦθον ἐνίσπες,</line><line lnr="11.493">ἢ ἕπετ᾽ ἐς πόλεμον πρόμος ἔμμεναι, ἦε καὶ οὐκί.</line><line lnr="11.494">εἰπὲ δέ μοι Πηλῆος ἀμύμονος, εἴ τι πέπυσσαι,</line><line lnr="11.495">ἢ ἔτ᾽ ἔχει τιμὴν πολέσιν μετὰ Μυρμιδόνεσσιν,</line><line lnr="11.496">ἦ μιν ἀτιμάζουσιν ἀν᾽ Ἑλλάδα τε Φθίην τε,</line><line lnr="11.497">οὕνεκά μιν κατὰ γῆρας ἔχει χεῖράς τε πόδας τε.</line><line lnr="11.498">οὐ γὰρ ἐγὼν ἐπαρωγὸς ὑπ᾽ αὐγὰς ἠελίοιο,</line><line lnr="11.499">τοῖος ἐών, οἷός ποτ᾽ ἐνὶ Τροίῃ εὐρείῃ</line><line lnr="11.500">πέφνον λαὸν ἄριστον,  ἀμύνων Ἀργείοισιν:</line><line lnr="11.501">εἰ τοιόσδ᾽ ἔλθοιμι μίνυνθά περ ἐς πατέρος δῶ:</line><line lnr="11.502">τῷ κέ τεῳ στύξαιμι μένος καὶ χεῖρας ἀάπτους,</line><line lnr="11.503">οἳ κεῖνον βιόωνται ἐέργουσίν τ᾽ ἀπὸ τιμῆς.</line><line lnr="11.504">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="11.505">ἦ τοι μὲν Πηλῆος ἀμύμονος οὔ τι πέπυσμαι,</line><line lnr="11.506">αὐτάρ τοι παιδός γε Νεοπτολέμοιο φίλοιο</line><line lnr="11.507">πᾶσαν ἀληθείην μυθήσομαι, ὥς με κελεύεις:</line><line lnr="11.508">αὐτὸς γάρ μιν ἐγὼ κοίλης ἐπὶ νηὸς ἐίσης</line><line lnr="11.509">ἤγαγον ἐκ Σκύρου μετ᾽ ἐυκνήμιδας Ἀχαιούς.</line><line lnr="11.510">ἦ τοι ὅτ᾽ ἀμφὶ πόλιν Τροίην φραζοίμεθα βουλάς,</line><line lnr="11.511">αἰεὶ πρῶτος ἔβαζε καὶ οὐχ ἡμάρτανε μύθων:</line><line lnr="11.512">Νέστωρ ἀντίθεος καὶ ἐγὼ νικάσκομεν οἴω.</line><line lnr="11.513">αὐτὰρ ὅτ᾽ ἐν πεδίῳ Τρώων μαρναίμεθα χαλκῷ,</line><line lnr="11.514">οὔ ποτ᾽ ἐνὶ πληθυῖ μένεν ἀνδρῶν οὐδ᾽ ἐν ὁμίλῳ,</line><line lnr="11.515">ἀλλὰ πολὺ προθέεσκε τὸ ὃν μένος οὐδενὶ εἴκων,</line><line lnr="11.516">πολλοὺς δ᾽ ἄνδρας ἔπεφνεν ἐν αἰνῇ δηιοτῆτι.</line><line lnr="11.517">πάντας δ᾽ οὐκ ἂν ἐγὼ μυθήσομαι οὐδ᾽ ὀνομήνω,</line><line lnr="11.518">ὅσσον λαὸν ἔπεφνεν ἀμύνων Ἀργείοισιν,</line><line lnr="11.519">ἀλλ᾽ οἷον τὸν Τηλεφίδην κατενήρατο χαλκῷ,</line><line lnr="11.520">ἥρω᾽ Εὐρύπυλον,  πολλοὶ δ᾽ ἀμφ᾽ αὐτὸν ἑταῖροι</line><line lnr="11.521">Κήτειοι κτείνοντο γυναίων εἵνεκα δώρων.</line><line lnr="11.522">κεῖνον δὴ κάλλιστον ἴδον μετὰ Μέμνονα δῖον.</line><line lnr="11.523">αὐτὰρ ὅτ᾽ εἰς ἵππον κατεβαίνομεν, ὃν κάμ᾽ Ἐπειός,</line><line lnr="11.524">Ἀργείων οἱ ἄριστοι, ἐμοὶ δ᾽ ἐπὶ πάντα τέταλτο,</line><line lnr="11.525">ἠμὲν ἀνακλῖναι πυκινὸν λόχον ἠδ᾽ ἐπιθεῖναι,</line><line lnr="11.526">ἔνθ᾽ ἄλλοι Δαναῶν ἡγήτορες ἠδὲ μέδοντες</line><line lnr="11.527">δάκρυά τ᾽ ὠμόργνυντο τρέμον θ᾽ ὑπὸ γυῖα ἑκάστου:</line><line lnr="11.528">κεῖνον δ᾽ οὔ ποτε πάμπαν ἐγὼν ἴδον ὀφθαλμοῖσιν</line><line lnr="11.529">οὔτ᾽ ὠχρήσαντα χρόα κάλλιμον οὔτε παρειῶν</line><line lnr="11.530">δάκρυ ὀμορξάμενον: ὁ δέ γε μάλα πόλλ᾽ ἱκέτευεν</line><line lnr="11.531">ἱππόθεν ἐξέμεναι, ξίφεος δ᾽ ἐπεμαίετο κώπην</line><line lnr="11.532">καὶ δόρυ χαλκοβαρές, κακὰ δὲ Τρώεσσι μενοίνα.</line><line lnr="11.533">ἀλλ᾽ ὅτε δὴ Πριάμοιο πόλιν διεπέρσαμεν αἰπήν,</line><line lnr="11.534">μοῖραν καὶ γέρας ἐσθλὸν ἔχων ἐπὶ νηὸς ἔβαινεν</line><line lnr="11.535">ἀσκηθής,  οὔτ᾽ ἂρ βεβλημένος ὀξέι χαλκῷ</line><line lnr="11.536">οὔτ᾽ αὐτοσχεδίην οὐτασμένος, οἷά τε πολλὰ</line><line lnr="11.537">γίγνεται ἐν πολέμῳ: ἐπιμὶξ δέ τε μαίνεται Ἄρης.</line><line lnr="11.538">ὣς ἐφάμην, ψυχὴ δὲ ποδώκεος Αἰακίδαο</line><line lnr="11.539">φοίτα μακρὰ βιβᾶσα κατ᾽ ἀσφοδελὸν λειμῶνα,</line><line lnr="11.540">γηθοσύνη ὅ οἱ υἱὸν ἔφην ἀριδείκετον εἶναι.</line><line lnr="11.541">αἱ δ᾽ ἄλλαι ψυχαὶ νεκύων κατατεθνηώτων</line><line lnr="11.542">ἕστασαν ἀχνύμεναι, εἴροντο δὲ κήδε᾽ ἑκάστη.</line><line lnr="11.543">οἴη δ᾽ Αἴαντος ψυχὴ Τελαμωνιάδαο</line><line lnr="11.544">νόσφιν ἀφεστήκει, κεχολωμένη εἵνεκα νίκης,</line><line lnr="11.545">τήν μιν ἐγὼ νίκησα δικαζόμενος παρὰ νηυσὶ</line><line lnr="11.546">τεύχεσιν ἀμφ᾽ Ἀχιλῆος: ἔθηκε δὲ πότνια μήτηρ.</line><line lnr="11.547">παῖδες δὲ Τρώων δίκασαν καὶ Παλλὰς Ἀθήνη.</line><line lnr="11.548">ὡς δὴ μὴ ὄφελον νικᾶν τοιῷδ᾽ ἐπ᾽ ἀέθλῳ:</line><line lnr="11.549">τοίην γὰρ κεφαλὴν ἕνεκ᾽ αὐτῶν γαῖα κατέσχεν,</line><line lnr="11.550">Αἴανθ᾽,  ὃς πέρι μὲν εἶδος, πέρι δ᾽ ἔργα τέτυκτο</line><line lnr="11.551">τῶν ἄλλων Δαναῶν μετ᾽ ἀμύμονα Πηλεΐωνα.</line><line lnr="11.552">τὸν μὲν ἐγὼν ἐπέεσσι προσηύδων μειλιχίοισιν:</line><line lnr="11.553"> Αἶαν, παῖ Τελαμῶνος ἀμύμονος, οὐκ ἄρ᾽ ἔμελλες</line><line lnr="11.554">οὐδὲ θανὼν λήσεσθαι ἐμοὶ χόλου εἵνεκα τευχέων</line><line lnr="11.555">οὐλομένων;  τὰ δὲ πῆμα θεοὶ θέσαν Ἀργείοισι,</line><line lnr="11.556">τοῖος γάρ σφιν πύργος ἀπώλεο: σεῖο δ᾽ Ἀχαιοὶ</line><line lnr="11.557">ἶσον Ἀχιλλῆος κεφαλῇ Πηληϊάδαο</line><line lnr="11.558">ἀχνύμεθα φθιμένοιο διαμπερές: οὐδέ τις ἄλλος</line><line lnr="11.559">αἴτιος, ἀλλὰ Ζεὺς Δαναῶν στρατὸν αἰχμητάων</line><line lnr="11.560">ἐκπάγλως ἤχθηρε,  τεῒν δ᾽ ἐπὶ μοῖραν ἔθηκεν.</line><line lnr="11.561">ἀλλ᾽ ἄγε δεῦρο, ἄναξ, ἵν᾽ ἔπος καὶ μῦθον ἀκούσῃς</line><line lnr="11.562">ἡμέτερον: δάμασον δὲ μένος καὶ ἀγήνορα θυμόν.</line><line lnr="11.563">ὣς ἐφάμην, ὁ δέ μ᾽ οὐδὲν ἀμείβετο, βῆ δὲ μετ᾽ ἄλλας</line><line lnr="11.564">ψυχὰς εἰς Ἔρεβος νεκύων κατατεθνηώτων.</line><line lnr="11.565">ἔνθα χ᾽ ὅμως προσέφη κεχολωμένος,  ἤ κεν ἐγὼ τόν:</line><line lnr="11.566">ἀλλά μοι ἤθελε θυμὸς ἐνὶ στήθεσσι φίλοισι</line><line lnr="11.567">τῶν ἄλλων ψυχὰς ἰδέειν κατατεθνηώτων.</line><line lnr="11.568">ἔνθ᾽ ἦ τοι Μίνωα ἴδον, Διὸς ἀγλαὸν υἱόν,</line><line lnr="11.569">χρύσεον σκῆπτρον ἔχοντα, θεμιστεύοντα νέκυσσιν,</line><line lnr="11.570">ἥμενον,  οἱ δέ μιν ἀμφὶ δίκας εἴροντο ἄνακτα,</line><line lnr="11.571">ἥμενοι ἑσταότες τε κατ᾽ εὐρυπυλὲς Ἄϊδος δῶ.</line><line lnr="11.572">τὸν δὲ μετ᾽ Ὠρίωνα πελώριον εἰσενόησα</line><line lnr="11.573">θῆρας ὁμοῦ εἰλεῦντα κατ᾽ ἀσφοδελὸν λειμῶνα,</line><line lnr="11.574">τοὺς αὐτὸς κατέπεφνεν ἐν οἰοπόλοισιν ὄρεσσι</line><line lnr="11.575">χερσὶν ἔχων ῥόπαλον παγχάλκεον,  αἰὲν ἀαγές.</line><line lnr="11.576">καὶ Τιτυὸν εἶδον, Γαίης ἐρικυδέος υἱόν,</line><line lnr="11.577">κείμενον ἐν δαπέδῳ: ὁ δ᾽ ἐπ᾽ ἐννέα κεῖτο πέλεθρα,</line><line lnr="11.578">γῦπε δέ μιν ἑκάτερθε παρημένω ἧπαρ ἔκειρον,</line><line lnr="11.579">δέρτρον ἔσω δύνοντες, ὁ δ᾽ οὐκ ἀπαμύνετο χερσί:</line><line lnr="11.580">Λητὼ γὰρ ἕλκησε,  Διὸς κυδρὴν παράκοιτιν,</line><line lnr="11.581">Πυθώδ᾽ ἐρχομένην διὰ καλλιχόρου Πανοπῆος.</line><line lnr="11.582">καὶ μὴν Τάνταλον εἰσεῖδον κρατέρ᾽ ἄλγε᾽ ἔχοντα</line><line lnr="11.583">ἑστεῶτ᾽ ἐν λίμνῃ: ἡ δὲ προσέπλαζε γενείῳ:</line><line lnr="11.584">στεῦτο δὲ διψάων, πιέειν δ᾽ οὐκ εἶχεν ἑλέσθαι:</line><line lnr="11.585">ὁσσάκι γὰρ κύψει᾽ ὁ γέρων πιέειν μενεαίνων,</line><line lnr="11.586">τοσσάχ᾽ ὕδωρ ἀπολέσκετ᾽ ἀναβροχέν, ἀμφὶ δὲ ποσσὶ</line><line lnr="11.587">γαῖα μέλαινα φάνεσκε, καταζήνασκε δὲ δαίμων.</line><line lnr="11.588">δένδρεα δ᾽ ὑψιπέτηλα κατὰ κρῆθεν χέε καρπόν,</line><line lnr="11.589">ὄγχναι καὶ ῥοιαὶ καὶ μηλέαι ἀγλαόκαρποι</line><line lnr="11.590">συκέαι τε γλυκεραὶ καὶ ἐλαῖαι τηλεθόωσαι:</line><line lnr="11.591">τῶν ὁπότ᾽ ἰθύσει᾽ ὁ γέρων ἐπὶ χερσὶ μάσασθαι,</line><line lnr="11.592">τὰς δ᾽ ἄνεμος ῥίπτασκε ποτὶ νέφεα σκιόεντα.</line><line lnr="11.593">καὶ μὴν Σίσυφον εἰσεῖδον κρατέρ᾽ ἄλγε᾽ ἔχοντα</line><line lnr="11.594">λᾶαν βαστάζοντα πελώριον ἀμφοτέρῃσιν.</line><line lnr="11.595">ἦ τοι ὁ μὲν σκηριπτόμενος χερσίν τε ποσίν τε</line><line lnr="11.596">λᾶαν ἄνω ὤθεσκε ποτὶ λόφον: ἀλλ᾽ ὅτε μέλλοι</line><line lnr="11.597">ἄκρον ὑπερβαλέειν, τότ᾽ ἀποστρέψασκε κραταιίς:</line><line lnr="11.598">αὖτις ἔπειτα πέδονδε κυλίνδετο λᾶας ἀναιδής.</line><line lnr="11.599">αὐτὰρ ὅ γ᾽ ἂψ ὤσασκε τιταινόμενος, κατὰ δ᾽ ἱδρὼς</line><line lnr="11.600">ἔρρεεν ἐκ μελέων,  κονίη δ᾽ ἐκ κρατὸς ὀρώρει.</line><line lnr="11.601">τὸν δὲ μετ᾽ εἰσενόησα βίην Ἡρακληείην,</line><line lnr="11.602">εἴδωλον: αὐτὸς δὲ μετ᾽ ἀθανάτοισι θεοῖσι</line><line lnr="11.603">τέρπεται ἐν θαλίῃς καὶ ἔχει καλλίσφυρον Ἥβην,</line><line lnr="11.604">παῖδα Διὸς μεγάλοιο καὶ Ἥρης χρυσοπεδίλου.</line><line lnr="11.605">ἀμφὶ δέ μιν κλαγγὴ νεκύων ἦν οἰωνῶν ὥς,</line><line lnr="11.606">πάντοσ᾽ ἀτυζομένων: ὁ δ᾽ ἐρεμνῇ νυκτὶ ἐοικώς,</line><line lnr="11.607">γυμνὸν τόξον ἔχων καὶ ἐπὶ νευρῆφιν ὀιστόν,</line><line lnr="11.608">δεινὸν παπταίνων, αἰεὶ βαλέοντι ἐοικώς.</line><line lnr="11.609">σμερδαλέος δέ οἱ ἀμφὶ περὶ στήθεσσιν ἀορτὴρ</line><line lnr="11.610">χρύσεος ἦν τελαμών,  ἵνα θέσκελα ἔργα τέτυκτο,</line><line lnr="11.611">ἄρκτοι τ᾽ ἀγρότεροί τε σύες χαροποί τε λέοντες,</line><line lnr="11.612">ὑσμῖναί τε μάχαι τε φόνοι τ᾽ ἀνδροκτασίαι τε.</line><line lnr="11.613">μὴ τεχνησάμενος μηδ᾽ ἄλλο τι τεχνήσαιτο,</line><line lnr="11.614">ὃς κεῖνον τελαμῶνα ἑῇ ἐγκάτθετο τέχνῃ.</line><line lnr="11.615">ἔγνω δ᾽ αὖτ᾽ ἔμ᾽ ἐκεῖνος,  ἐπεὶ ἴδεν ὀφθαλμοῖσιν,</line><line lnr="11.616">καί μ᾽ ὀλοφυρόμενος ἔπεα πτερόεντα προσηύδα:</line><line lnr="11.617">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="11.618">ἆ δείλ᾽, ἦ τινὰ καὶ σὺ κακὸν μόρον ἡγηλάζεις,</line><line lnr="11.619">ὅν περ ἐγὼν ὀχέεσκον ὑπ᾽ αὐγὰς ἠελίοιο.</line><line lnr="11.620">Ζηνὸς μὲν πάϊς ἦα Κρονίονος,  αὐτὰρ ὀιζὺν</line><line lnr="11.621">εἶχον ἀπειρεσίην: μάλα γὰρ πολὺ χείρονι φωτὶ</line><line lnr="11.622">δεδμήμην, ὁ δέ μοι χαλεποὺς ἐπετέλλετ᾽ ἀέθλους.</line><line lnr="11.623">καί ποτέ μ᾽ ἐνθάδ᾽ ἔπεμψε κύν᾽ ἄξοντ᾽: οὐ γὰρ ἔτ᾽ ἄλλον</line><line lnr="11.624">φράζετο τοῦδέ γέ μοι κρατερώτερον εἶναι ἄεθλον:</line><line lnr="11.625">τὸν μὲν ἐγὼν ἀνένεικα καὶ ἤγαγον ἐξ Ἀίδαο:</line><line lnr="11.626">Ἑρμείας δέ μ᾽ ἔπεμψεν ἰδὲ γλαυκῶπις Ἀθήνη.</line><line lnr="11.627">ὣς εἰπὼν ὁ μὲν αὖτις ἔβη δόμον Ἄϊδος εἴσω,</line><line lnr="11.628">αὐτὰρ ἐγὼν αὐτοῦ μένον ἔμπεδον, εἴ τις ἔτ᾽ ἔλθοι</line><line lnr="11.629">ἀνδρῶν ἡρώων, οἳ δὴ τὸ πρόσθεν ὄλοντο.</line><line lnr="11.630">καί νύ κ᾽ ἔτι προτέρους ἴδον ἀνέρας,  οὓς ἔθελόν περ,</line><line lnr="11.631">Θησέα Πειρίθοόν τε, θεῶν ἐρικυδέα τέκνα:</line><line lnr="11.632">ἀλλὰ πρὶν ἐπὶ ἔθνε᾽ ἀγείρετο μυρία νεκρῶν</line><line lnr="11.633">ἠχῇ θεσπεσίῃ: ἐμὲ δὲ χλωρὸν δέος ᾕρει,</line><line lnr="11.634">μή μοι Γοργείην κεφαλὴν δεινοῖο πελώρου</line><line lnr="11.635">ἐξ Ἀίδεω πέμψειεν ἀγαυὴ Περσεφόνεια.</line><line lnr="11.636">αὐτίκ᾽ ἔπειτ᾽ ἐπὶ νῆα κιὼν ἐκέλευον ἑταίρους</line><line lnr="11.637">αὐτούς τ᾽ ἀμβαίνειν ἀνά τε πρυμνήσια λῦσαι.</line><line lnr="11.638">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον.</line><line lnr="11.639">τὴν δὲ κατ᾽ Ὠκεανὸν ποταμὸν φέρε κῦμα ῥόοιο,</line><line lnr="11.640">πρῶτα μὲν εἰρεσίῃ,  μετέπειτα δὲ κάλλιμος οὖρος.</line></lvl></lvl><lvl d="the wanderings part 2" c="e30000" f="ffffff" sz="453"><lvl d="Circe's prophecies" c="e30000" f="ffffff" sz="164"><line lnr="12.1">αὐτὰρ ἐπεὶ ποταμοῖο λίπεν ῥόον Ὠκεανοῖο</line><line lnr="12.2">νηῦς, ἀπὸ δ᾽ ἵκετο κῦμα θαλάσσης εὐρυπόροιο</line><line lnr="12.3">νῆσόν τ᾽ Αἰαίην, ὅθι τ᾽ Ἠοῦς ἠριγενείης</line><line lnr="12.4">οἰκία καὶ χοροί εἰσι καὶ ἀντολαὶ Ἠελίοιο,</line><line lnr="12.5">νῆα μὲν ἔνθ᾽ ἐλθόντες ἐκέλσαμεν ἐν ψαμάθοισιν,</line><line lnr="12.6">ἐκ δὲ καὶ αὐτοὶ βῆμεν ἐπὶ ῥηγμῖνι θαλάσσης:</line><line lnr="12.7">ἔνθα δ᾽ ἀποβρίξαντες ἐμείναμεν Ἠῶ δῖαν.</line><line lnr="12.8">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="12.9">δὴ τότ᾽ ἐγὼν ἑτάρους προΐειν ἐς δώματα Κίρκης</line><line lnr="12.10">οἰσέμεναι νεκρόν,  Ἐλπήνορα τεθνηῶτα.</line><line lnr="12.11">φιτροὺς δ᾽ αἶψα ταμόντες, ὅθ᾽ ἀκροτάτη πρόεχ᾽ ἀκτή,</line><line lnr="12.12">θάπτομεν ἀχνύμενοι θαλερὸν κατὰ δάκρυ χέοντες.</line><line lnr="12.13">αὐτὰρ ἐπεὶ νεκρός τ᾽ ἐκάη καὶ τεύχεα νεκροῦ,</line><line lnr="12.14">τύμβον χεύαντες καὶ ἐπὶ στήλην ἐρύσαντες</line><line lnr="12.15">πήξαμεν ἀκροτάτῳ τύμβῳ ἐυῆρες ἐρετμόν.</line><line lnr="12.16">ἡμεῖς μὲν τὰ ἕκαστα διείπομεν: οὐδ᾽ ἄρα Κίρκην</line><line lnr="12.17">ἐξ Ἀίδεω ἐλθόντες ἐλήθομεν, ἀλλὰ μάλ᾽ ὦκα</line><line lnr="12.18">ἦλθ᾽ ἐντυναμένη: ἅμα δ᾽ ἀμφίπολοι φέρον αὐτῇ</line><line lnr="12.19">σῖτον καὶ κρέα πολλὰ καὶ αἴθοπα οἶνον ἐρυθρόν.</line><line lnr="12.20">ἡ δ᾽ ἐν μέσσῳ στᾶσα μετηύδα δῖα θεάων:</line><line lnr="12.21">σχέτλιοι, οἳ ζώοντες ὑπήλθετε δῶμ᾽ Ἀίδαο,</line><line lnr="12.22">δισθανέες, ὅτε τ᾽ ἄλλοι ἅπαξ θνῄσκουσ᾽ ἄνθρωποι.</line><line lnr="12.23">ἀλλ᾽ ἄγετ᾽ ἐσθίετε βρώμην καὶ πίνετε οἶνον</line><line lnr="12.24">αὖθι πανημέριοι: ἅμα δ᾽ ἠοῖ φαινομένηφι</line><line lnr="12.25">πλεύσεσθ᾽: αὐτὰρ ἐγὼ δείξω ὁδὸν ἠδὲ ἕκαστα</line><line lnr="12.26">σημανέω, ἵνα μή τι κακορραφίῃ ἀλεγεινῇ</line><line lnr="12.27">ἢ ἁλὸς ἢ ἐπὶ γῆς ἀλγήσετε πῆμα παθόντες.</line><line lnr="12.28">ὣς ἔφαθ᾽, ἡμῖν δ᾽ αὖτ᾽ ἐπεπείθετο θυμὸς ἀγήνωρ.</line><line lnr="12.29">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="12.30">ἥμεθα δαινύμενοι κρέα τ᾽ ἄσπετα καὶ μέθυ ἡδύ:</line><line lnr="12.31">ἦμος δ᾽ ἠέλιος κατέδυ καὶ ἐπὶ κνέφας ἦλθεν,</line><line lnr="12.32">οἱ μὲν κοιμήσαντο παρὰ πρυμνήσια νηός,</line><line lnr="12.33">ἡ δ᾽ ἐμὲ χειρὸς ἑλοῦσα φίλων ἀπονόσφιν ἑταίρων</line><line lnr="12.34">εἷσέ τε καὶ προσέλεκτο καὶ ἐξερέεινεν ἕκαστα:</line><line lnr="12.35">αὐτὰρ ἐγὼ τῇ πάντα κατὰ μοῖραν κατέλεξα.</line><line lnr="12.36">καὶ τότε δή μ᾽ ἐπέεσσι προσηύδα πότνια Κίρκη:</line><line lnr="12.37">ταῦτα μὲν οὕτω πάντα πεπείρανται, σὺ δ᾽ ἄκουσον,</line><line lnr="12.38">ὥς τοι ἐγὼν ἐρέω, μνήσει δέ σε καὶ θεὸς αὐτός.</line><line lnr="12.39">Σειρῆνας μὲν πρῶτον ἀφίξεαι, αἵ ῥά τε πάντας</line><line lnr="12.40">ἀνθρώπους θέλγουσιν,  ὅτις σφεας εἰσαφίκηται.</line><line lnr="12.41">ὅς τις ἀιδρείῃ πελάσῃ καὶ φθόγγον ἀκούσῃ</line><line lnr="12.42">Σειρήνων, τῷ δ᾽ οὔ τι γυνὴ καὶ νήπια τέκνα</line><line lnr="12.43">οἴκαδε νοστήσαντι παρίσταται οὐδὲ γάνυνται,</line><line lnr="12.44">ἀλλά τε Σειρῆνες λιγυρῇ θέλγουσιν ἀοιδῇ</line><line lnr="12.45">ἥμεναι ἐν λειμῶνι,  πολὺς δ᾽ ἀμφ᾽ ὀστεόφιν θὶς</line><line lnr="12.46">ἀνδρῶν πυθομένων, περὶ δὲ ῥινοὶ μινύθουσι.</line><line lnr="12.47">ἀλλὰ παρεξελάαν, ἐπὶ δ᾽ οὔατ᾽ ἀλεῖψαι ἑταίρων</line><line lnr="12.48">κηρὸν δεψήσας μελιηδέα, μή τις ἀκούσῃ</line><line lnr="12.49">τῶν ἄλλων: ἀτὰρ αὐτὸς ἀκουέμεν αἴ κ᾽ ἐθέλῃσθα,</line><line lnr="12.50">δησάντων σ᾽ ἐν νηὶ θοῇ χεῖράς τε πόδας τε</line><line lnr="12.51">ὀρθὸν ἐν ἱστοπέδῃ, ἐκ δ᾽ αὐτοῦ πείρατ᾽ ἀνήφθω,</line><line lnr="12.52">ὄφρα κε τερπόμενος ὄπ᾽ ἀκούσῃς Σειρήνοιιν.</line><line lnr="12.53">εἰ δέ κε λίσσηαι ἑτάρους λῦσαί τε κελεύῃς,</line><line lnr="12.54">οἱ δέ σ᾽ ἔτι πλεόνεσσι τότ᾽ ἐν δεσμοῖσι διδέντων.</line><line lnr="12.55">αὐτὰρ ἐπὴν δὴ τάς γε παρὲξ ἐλάσωσιν ἑταῖροι,</line><line lnr="12.56">ἔνθα τοι οὐκέτ᾽ ἔπειτα διηνεκέως ἀγορεύσω,</line><line lnr="12.57">ὁπποτέρη δή τοι ὁδὸς ἔσσεται, ἀλλὰ καὶ αὐτὸς</line><line lnr="12.58">θυμῷ βουλεύειν: ἐρέω δέ τοι ἀμφοτέρωθεν.</line><line lnr="12.59">ἔνθεν μὲν γὰρ πέτραι ἐπηρεφέες, προτὶ δ᾽ αὐτὰς</line><line lnr="12.60">κῦμα μέγα ῥοχθεῖ κυανώπιδος Ἀμφιτρίτης:</line><line lnr="12.61">Πλαγκτὰς δή τοι τάς γε θεοὶ μάκαρες καλέουσι.</line><line lnr="12.62">τῇ μέν τ᾽ οὐδὲ ποτητὰ παρέρχεται οὐδὲ πέλειαι</line><line lnr="12.63">τρήρωνες, ταί τ᾽ ἀμβροσίην Διὶ πατρὶ φέρουσιν,</line><line lnr="12.64">ἀλλά τε καὶ τῶν αἰὲν ἀφαιρεῖται λὶς πέτρη:</line><line lnr="12.65">ἀλλ᾽ ἄλλην ἐνίησι πατὴρ ἐναρίθμιον εἶναι.</line><line lnr="12.66">τῇ δ᾽ οὔ πώ τις νηῦς φύγεν ἀνδρῶν, ἥ τις ἵκηται,</line><line lnr="12.67">ἀλλά θ᾽ ὁμοῦ πίνακάς τε νεῶν καὶ σώματα φωτῶν</line><line lnr="12.68">κύμαθ᾽ ἁλὸς φορέουσι πυρός τ᾽ ὀλοοῖο θύελλαι.</line><line lnr="12.69">οἴη δὴ κείνη γε παρέπλω ποντοπόρος νηῦς,</line><line lnr="12.70">Ἀργὼ πᾶσι μέλουσα,  παρ᾽ Αἰήταο πλέουσα.</line><line lnr="12.71">καὶ νύ κε τὴν ἔνθ᾽ ὦκα βάλεν μεγάλας ποτὶ πέτρας,</line><line lnr="12.72">ἀλλ᾽ Ἥρη παρέπεμψεν, ἐπεὶ φίλος ἦεν Ἰήσων.</line><line lnr="12.73">οἱ δὲ δύω σκόπελοι ὁ μὲν οὐρανὸν εὐρὺν ἱκάνει</line><line lnr="12.74">ὀξείῃ κορυφῇ, νεφέλη δέ μιν ἀμφιβέβηκε</line><line lnr="12.75">κυανέη: τὸ μὲν οὔ ποτ᾽ ἐρωεῖ,  οὐδέ ποτ᾽ αἴθρη</line><line lnr="12.76">κείνου ἔχει κορυφὴν οὔτ᾽ ἐν θέρει οὔτ᾽ ἐν ὀπώρῃ.</line><line lnr="12.77">οὐδέ κεν ἀμβαίη βροτὸς ἀνὴρ οὐδ᾽ ἐπιβαίη,</line><line lnr="12.78">οὐδ᾽ εἴ οἱ χεῖρές τε ἐείκοσι καὶ πόδες εἶεν:</line><line lnr="12.79">πέτρη γὰρ λίς ἐστι, περιξεστῇ ἐικυῖα.</line><line lnr="12.80">μέσσῳ δ᾽ ἐν σκοπέλῳ ἔστι σπέος ἠεροειδές,</line><line lnr="12.81">πρὸς ζόφον εἰς Ἔρεβος τετραμμένον, ᾗ περ ἂν ὑμεῖς</line><line lnr="12.82">νῆα παρὰ γλαφυρὴν ἰθύνετε, φαίδιμ᾽ Ὀδυσσεῦ.</line><line lnr="12.83">οὐδέ κεν ἐκ νηὸς γλαφυρῆς αἰζήιος ἀνὴρ</line><line lnr="12.84">τόξῳ ὀιστεύσας κοῖλον σπέος εἰσαφίκοιτο.</line><line lnr="12.85">ἔνθα δ᾽ ἐνὶ Σκύλλη ναίει δεινὸν λελακυῖα.</line><line lnr="12.86">τῆς ἦ τοι φωνὴ μὲν ὅση σκύλακος νεογιλῆς</line><line lnr="12.87">γίγνεται, αὐτὴ δ᾽ αὖτε πέλωρ κακόν: οὐδέ κέ τίς μιν</line><line lnr="12.88">γηθήσειεν ἰδών, οὐδ᾽ εἰ θεὸς ἀντιάσειεν.</line><line lnr="12.89">τῆς ἦ τοι πόδες εἰσὶ δυώδεκα πάντες ἄωροι,</line><line lnr="12.90">ἓξ δέ τέ οἱ δειραὶ περιμήκεες,  ἐν δὲ ἑκάστῃ</line><line lnr="12.91">σμερδαλέη κεφαλή, ἐν δὲ τρίστοιχοι ὀδόντες</line><line lnr="12.92">πυκνοὶ καὶ θαμέες, πλεῖοι μέλανος θανάτοιο.</line><line lnr="12.93">μέσση μέν τε κατὰ σπείους κοίλοιο δέδυκεν,</line><line lnr="12.94">ἔξω δ᾽ ἐξίσχει κεφαλὰς δεινοῖο βερέθρου,</line><line lnr="12.95">αὐτοῦ δ᾽ ἰχθυάᾳ,  σκόπελον περιμαιμώωσα,</line><line lnr="12.96">δελφῖνάς τε κύνας τε, καὶ εἴ ποθι μεῖζον ἕλῃσι</line><line lnr="12.97">κῆτος, ἃ μυρία βόσκει ἀγάστονος Ἀμφιτρίτη.</line><line lnr="12.98">τῇ δ᾽ οὔ πώ ποτε ναῦται ἀκήριοι εὐχετόωνται</line><line lnr="12.99">παρφυγέειν σὺν νηί: φέρει δέ τε κρατὶ ἑκάστῳ</line><line lnr="12.100">φῶτ᾽ ἐξαρπάξασα νεὸς κυανοπρῴροιο.</line><line lnr="12.101">τὸν δ᾽ ἕτερον σκόπελον χθαμαλώτερον ὄψει, Ὀδυσσεῦ.</line><line lnr="12.102">πλησίον ἀλλήλων: καί κεν διοϊστεύσειας.</line><line lnr="12.103">τῷ δ᾽ ἐν ἐρινεὸς ἔστι μέγας, φύλλοισι τεθηλώς:</line><line lnr="12.104">τῷ δ᾽ ὑπὸ δῖα Χάρυβδις ἀναρροιβδεῖ μέλαν ὕδωρ.</line><line lnr="12.105">τρὶς μὲν γάρ τ᾽ ἀνίησιν ἐπ᾽ ἤματι,  τρὶς δ᾽ ἀναροιβδεῖ</line><line lnr="12.106">δεινόν: μὴ σύ γε κεῖθι τύχοις, ὅτε ῥοιβδήσειεν:</line><line lnr="12.107">οὐ γάρ κεν ῥύσαιτό σ᾽ ὑπὲκ κακοῦ οὐδ᾽ ἐνοσίχθων.</line><line lnr="12.108">ἀλλὰ μάλα Σκύλλης σκοπέλῳ πεπλημένος ὦκα</line><line lnr="12.109">νῆα παρὲξ ἐλάαν, ἐπεὶ ἦ πολὺ φέρτερόν ἐστιν</line><line lnr="12.110">ἓξ ἑτάρους ἐν νηὶ ποθήμεναι ἢ ἅμα πάντας.</line><line lnr="12.111">ὣς ἔφατ᾽, αὐτὰρ ἐγώ μιν ἀμειβόμενος προσέειπον:</line><line lnr="12.112">εἰ δ᾽ ἄγε δή μοι τοῦτο, θεά, νημερτὲς ἐνίσπες,</line><line lnr="12.113">εἴ πως τὴν ὀλοὴν μὲν ὑπεκπροφύγοιμι Χάρυβδιν,</line><line lnr="12.114">τὴν δέ κ᾽ ἀμυναίμην, ὅτε μοι σίνοιτό γ᾽ ἑταίρους.</line><line lnr="12.115">ὣς ἐφάμην,  ἡ δ᾽ αὐτίκ᾽ ἀμείβετο δῖα θεάων:</line><line lnr="12.116">σχέτλιε, καὶ δὴ αὖ τοι πολεμήια ἔργα μέμηλε</line><line lnr="12.117">καὶ πόνος: οὐδὲ θεοῖσιν ὑπείξεαι ἀθανάτοισιν;</line><line lnr="12.118">ἡ δέ τοι οὐ θνητή, ἀλλ᾽ ἀθάνατον κακόν ἐστι,</line><line lnr="12.119">δεινόν τ᾽ ἀργαλέον τε καὶ ἄγριον οὐδὲ μαχητόν:</line><line lnr="12.120">οὐδέ τις ἔστ᾽ ἀλκή: φυγέειν κάρτιστον ἀπ᾽ αὐτῆς.</line><line lnr="12.121">ἢν γὰρ δηθύνῃσθα κορυσσόμενος παρὰ πέτρῃ,</line><line lnr="12.122">δείδω, μή σ᾽ ἐξαῦτις ἐφορμηθεῖσα κίχῃσι</line><line lnr="12.123">τόσσῃσιν κεφαλῇσι, τόσους δ᾽ ἐκ φῶτας ἕληται.</line><line lnr="12.124">ἀλλὰ μάλα σφοδρῶς ἐλάαν, βωστρεῖν δὲ Κράταιιν,</line><line lnr="12.125">μητέρα τῆς Σκύλλης,  ἥ μιν τέκε πῆμα βροτοῖσιν:</line><line lnr="12.126">ἥ μιν ἔπειτ᾽ ἀποπαύσει ἐς ὕστερον ὁρμηθῆναι.</line><line lnr="12.127">Θρινακίην δ᾽ ἐς νῆσον ἀφίξεαι: ἔνθα δὲ πολλαὶ</line><line lnr="12.128">βόσκοντ᾽ Ἠελίοιο βόες καὶ ἴφια μῆλα,</line><line lnr="12.129">ἑπτὰ βοῶν ἀγέλαι, τόσα δ᾽ οἰῶν πώεα καλά,</line><line lnr="12.130">πεντήκοντα δ᾽ ἕκαστα.  γόνος δ᾽ οὐ γίγνεται αὐτῶν,</line><line lnr="12.131">οὐδέ ποτε φθινύθουσι. θεαὶ δ᾽ ἐπιποιμένες εἰσίν,</line><line lnr="12.132">νύμφαι ἐυπλόκαμοι, Φαέθουσά τε Λαμπετίη τε,</line><line lnr="12.133">ἃς τέκεν Ἠελίῳ Ὑπερίονι δῖα Νέαιρα.</line><line lnr="12.134">τὰς μὲν ἄρα θρέψασα τεκοῦσά τε πότνια μήτηρ</line><line lnr="12.135">Θρινακίην ἐς νῆσον ἀπῴκισε τηλόθι ναίειν,</line><line lnr="12.136">μῆλα φυλασσέμεναι πατρώια καὶ ἕλικας βοῦς.</line><line lnr="12.137">τὰς εἰ μέν κ᾽ ἀσινέας ἐάᾳς νόστου τε μέδηαι,</line><line lnr="12.138">ἦ τ᾽ ἂν ἔτ᾽ εἰς Ἰθάκην κακά περ πάσχοντες ἵκοισθε:</line><line lnr="12.139">εἰ δέ κε σίνηαι, τότε τοι τεκμαίρομ᾽ ὄλεθρον,</line><line lnr="12.140">νηί τε καὶ ἑτάροις: αὐτὸς δ᾽ εἴ πέρ κεν ἀλύξῃς,</line><line lnr="12.141">ὀψὲ κακῶς νεῖαι, ὀλέσας ἄπο πάντας ἑταίρους.</line><line lnr="12.142">ὣς ἔφατ᾽, αὐτίκα δὲ χρυσόθρονος ἤλυθεν Ἠώς.</line><line lnr="12.143">ἡ μὲν ἔπειτ᾽ ἀνὰ νῆσον ἀπέστιχε δῖα θεάων:</line><line lnr="12.144">αὐτὰρ ἐγὼν ἐπὶ νῆα κιὼν ὤτρυνον ἑταίρους</line><line lnr="12.145">αὐτούς τ᾽ ἀμβαίνειν ἀνά τε πρυμνήσια λῦσαι:</line><line lnr="12.146">οἱ δ᾽ αἶψ᾽ εἴσβαινον καὶ ἐπὶ κληῖσι καθῖζον.</line><line lnr="12.147">ἑξῆς δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="12.148">ἡμῖν δ᾽ αὖ κατόπισθε νεὸς κυανοπρῴροιο</line><line lnr="12.149">ἴκμενον οὖρον ἵει πλησίστιον, ἐσθλὸν ἑταῖρον,</line><line lnr="12.150">Κίρκη ἐυπλόκαμος,  δεινὴ θεὸς αὐδήεσσα.</line><line lnr="12.151">αὐτίκα δ᾽ ὅπλα ἕκαστα πονησάμενοι κατὰ νῆα</line><line lnr="12.152">ἥμεθα: τὴν δ᾽ ἄνεμός τε κυβερνήτης τ᾽ ἴθυνε.</line><line lnr="12.153">δὴ τότ᾽ ἐγὼν ἑτάροισι μετηύδων ἀχνύμενος κῆρ:</line><line lnr="12.154">ὦ φίλοι, οὐ γὰρ χρὴ ἕνα ἴδμεναι οὐδὲ δύ᾽ οἴους</line><line lnr="12.155">θέσφαθ᾽ ἅ μοι Κίρκη μυθήσατο,  δῖα θεάων:</line><line lnr="12.156">ἀλλ᾽ ἐρέω μὲν ἐγών, ἵνα εἰδότες ἤ κε θάνωμεν</line><line lnr="12.157">ἤ κεν ἀλευάμενοι θάνατον καὶ κῆρα φύγοιμεν.</line><line lnr="12.158">Σειρήνων μὲν πρῶτον ἀνώγει θεσπεσιάων</line><line lnr="12.159">φθόγγον ἀλεύασθαι καὶ λειμῶν᾽ ἀνθεμόεντα.</line><line lnr="12.160">οἶον ἔμ᾽ ἠνώγει ὄπ᾽ ἀκουέμεν: ἀλλά με δεσμῷ</line><line lnr="12.161">δήσατ᾽ ἐν ἀργαλέῳ, ὄφρ᾽ ἔμπεδον αὐτόθι μίμνω,</line><line lnr="12.162">ὀρθὸν ἐν ἱστοπέδῃ, ἐκ δ᾽ αὐτοῦ πείρατ᾽ ἀνήφθω.</line><line lnr="12.163">εἰ δέ κε λίσσωμαι ὑμέας λῦσαί τε κελεύω,</line><line lnr="12.164">ὑμεῖς δὲ πλεόνεσσι τότ᾽ ἐν δεσμοῖσι πιέζειν.</line></lvl><lvl d="the Sirens" c="e30000" f="ffffff" rem="dangerous temptation 1" sz="36"><line lnr="12.165">ἦ τοι ἐγὼ τὰ ἕκαστα λέγων ἑτάροισι πίφαυσκον:</line><line lnr="12.166">τόφρα δὲ καρπαλίμως ἐξίκετο νηῦς ἐυεργὴς</line><line lnr="12.167">νῆσον Σειρήνοιιν: ἔπειγε γὰρ οὖρος ἀπήμων.</line><line lnr="12.168">αὐτίκ᾽ ἔπειτ᾽ ἄνεμος μὲν ἐπαύσατο ἠδὲ γαλήνη</line><line lnr="12.169">ἔπλετο νηνεμίη, κοίμησε δὲ κύματα δαίμων.</line><line lnr="12.170">ἀνστάντες δ᾽ ἕταροι νεὸς ἱστία μηρύσαντο</line><line lnr="12.171">καὶ τὰ μὲν ἐν νηὶ γλαφυρῇ θέσαν, οἱ δ᾽ ἐπ᾽ ἐρετμὰ</line><line lnr="12.172">ἑζόμενοι λεύκαινον ὕδωρ ξεστῇς ἐλάτῃσιν.</line><line lnr="12.173">αὐτὰρ ἐγὼ κηροῖο μέγαν τροχὸν ὀξέι χαλκῷ</line><line lnr="12.174">τυτθὰ διατμήξας χερσὶ στιβαρῇσι πίεζον:</line><line lnr="12.175">αἶψα δ᾽ ἰαίνετο κηρός,  ἐπεὶ κέλετο μεγάλη ἲς</line><line lnr="12.176">Ἠελίου τ᾽ αὐγὴ Ὑπεριονίδαο ἄνακτος:</line><line lnr="12.177">ἑξείης δ᾽ ἑτάροισιν ἐπ᾽ οὔατα πᾶσιν ἄλειψα.</line><line lnr="12.178">οἱ δ᾽ ἐν νηί μ᾽ ἔδησαν ὁμοῦ χεῖράς τε πόδας τε</line><line lnr="12.179">ὀρθὸν ἐν ἱστοπέδῃ, ἐκ δ᾽ αὐτοῦ πείρατ᾽ ἀνῆπτον:</line><line lnr="12.180">αὐτοὶ δ᾽ ἑζόμενοι πολιὴν ἅλα τύπτον ἐρετμοῖς.</line><line lnr="12.181">ἀλλ᾽ ὅτε τόσσον ἀπῆμεν ὅσον τε γέγωνε βοήσας,</line><line lnr="12.182">ῥίμφα διώκοντες, τὰς δ᾽ οὐ λάθεν ὠκύαλος νηῦς</line><line lnr="12.183">ἐγγύθεν ὀρνυμένη, λιγυρὴν δ᾽ ἔντυνον ἀοιδήν:</line><line lnr="12.184">δεῦρ᾽ ἄγ᾽ ἰών, πολύαιν᾽ Ὀδυσεῦ, μέγα κῦδος Ἀχαιῶν,</line><line lnr="12.185">νῆα κατάστησον,  ἵνα νωιτέρην ὄπ ἀκούσῃς.</line><line lnr="12.186">οὐ γάρ πώ τις τῇδε παρήλασε νηὶ μελαίνῃ,</line><line lnr="12.187">πρίν γ᾽ ἡμέων μελίγηρυν ἀπὸ στομάτων ὄπ᾽ ἀκοῦσαι,</line><line lnr="12.188">ἀλλ᾽ ὅ γε τερψάμενος νεῖται καὶ πλείονα εἰδώς.</line><line lnr="12.189">ἴδμεν γάρ τοι πάνθ᾽ ὅσ᾽ ἐνὶ Τροίῃ εὐρείῃ</line><line lnr="12.190">Ἀργεῖοι Τρῶές τε θεῶν ἰότητι μόγησαν,</line><line lnr="12.191">ἴδμεν δ᾽, ὅσσα γένηται ἐπὶ χθονὶ πουλυβοτείρῃ.</line><line lnr="12.192">ὣς φάσαν ἱεῖσαι ὄπα κάλλιμον: αὐτὰρ ἐμὸν κῆρ</line><line lnr="12.193">ἤθελ᾽ ἀκουέμεναι, λῦσαί τ᾽ ἐκέλευον ἑταίρους</line><line lnr="12.194">ὀφρύσι νευστάζων: οἱ δὲ προπεσόντες ἔρεσσον.</line><line lnr="12.195">αὐτίκα δ᾽ ἀνστάντες Περιμήδης Εὐρύλοχός τε</line><line lnr="12.196">πλείοσί μ᾽ ἐν δεσμοῖσι δέον μᾶλλόν τε πίεζον.</line><line lnr="12.197">αὐτὰρ ἐπεὶ δὴ τάς γε παρήλασαν, οὐδ᾽ ἔτ᾽ ἔπειτα</line><line lnr="12.198">φθογγῆς Σειρήνων ἠκούομεν οὐδέ τ᾽ ἀοιδῆς,</line><line lnr="12.199">αἶψ᾽ ἀπὸ κηρὸν ἕλοντο ἐμοὶ ἐρίηρες ἑταῖροι,</line><line lnr="12.200">ὅν σφιν ἐπ᾽ ὠσὶν ἄλειψ᾽,  ἐμέ τ᾽ ἐκ δεσμῶν ἀνέλυσαν.</line></lvl><lvl d="Scylla and Charybdis" c="e30000" f="ffffff" rem="the hero's dilemma" sz="59"><line lnr="12.201">ἀλλ᾽ ὅτε δὴ τὴν νῆσον ἐλείπομεν, αὐτίκ᾽ ἔπειτα</line><line lnr="12.202">καπνὸν καὶ μέγα κῦμα ἴδον καὶ δοῦπον ἄκουσα.</line><line lnr="12.203">τῶν δ᾽ ἄρα δεισάντων ἐκ χειρῶν ἔπτατ᾽ ἐρετμά,</line><line lnr="12.204">βόμβησαν δ᾽ ἄρα πάντα κατὰ ῥόον: ἔσχετο δ᾽ αὐτοῦ</line><line lnr="12.205">νηῦς,  ἐπεὶ οὐκέτ᾽ ἐρετμὰ προήκεα χερσὶν ἔπειγον.</line><line lnr="12.206">αὐτὰρ ἐγὼ διὰ νηὸς ἰὼν ὤτρυνον ἑταίρους</line><line lnr="12.207">μειλιχίοις ἐπέεσσι παρασταδὸν ἄνδρα ἕκαστον:</line><line lnr="12.208"> ὦ φίλοι, οὐ γάρ πώ τι κακῶν ἀδαήμονές εἰμεν:</line><line lnr="12.209">οὐ μὲν δὴ τόδε μεῖζον ἕπει κακόν, ἢ ὅτε Κύκλωψ</line><line lnr="12.210">εἴλει ἐνὶ σπῆι γλαφυρῷ κρατερῆφι βίηφιν:</line><line lnr="12.211">ἀλλὰ καὶ ἔνθεν ἐμῇ ἀρετῇ, βουλῇ τε νόῳ τε,</line><line lnr="12.212">ἐκφύγομεν, καί που τῶνδε μνήσεσθαι ὀίω.</line><line lnr="12.213">νῦν δ᾽ ἄγεθ᾽, ὡς ἂν ἐγὼ εἴπω, πειθώμεθα πάντες.</line><line lnr="12.214">ὑμεῖς μὲν κώπῃσιν ἁλὸς ῥηγμῖνα βαθεῖαν</line><line lnr="12.215">τύπτετε κληίδεσσιν ἐφήμενοι,  αἴ κέ ποθι Ζεὺς</line><line lnr="12.216">δώῃ τόνδε γ᾽ ὄλεθρον ὑπεκφυγέειν καὶ ἀλύξαι:</line><line lnr="12.217">σοὶ δέ, κυβερνῆθ᾽, ὧδ᾽ ἐπιτέλλομαι: ἀλλ᾽ ἐνὶ θυμῷ</line><line lnr="12.218">βάλλευ, ἐπεὶ νηὸς γλαφυρῆς οἰήια νωμᾷς.</line><line lnr="12.219">τούτου μὲν καπνοῦ καὶ κύματος ἐκτὸς ἔεργε</line><line lnr="12.220">νῆα,  σὺ δὲ σκοπέλου ἐπιμαίεο, μή σε λάθῃσι</line><line lnr="12.221">κεῖσ᾽ ἐξορμήσασα καὶ ἐς κακὸν ἄμμε βάλῃσθα.</line><line lnr="12.222">ὣς ἐφάμην, οἱ δ᾽ ὦκα ἐμοῖς ἐπέεσσι πίθοντο.</line><line lnr="12.223">Σκύλλην δ᾽ οὐκέτ᾽ ἐμυθεόμην, ἄπρηκτον ἀνίην,</line><line lnr="12.224">μή πώς μοι δείσαντες ἀπολλήξειαν ἑταῖροι</line><line lnr="12.225">εἰρεσίης,  ἐντὸς δὲ πυκάζοιεν σφέας αὐτούς.</line><line lnr="12.226">καὶ τότε δὴ Κίρκης μὲν ἐφημοσύνης ἀλεγεινῆς</line><line lnr="12.227">λανθανόμην, ἐπεὶ οὔ τί μ᾽ ἀνώγει θωρήσσεσθαι:</line><line lnr="12.228">αὐτὰρ ἐγὼ καταδὺς κλυτὰ τεύχεα καὶ δύο δοῦρε</line><line lnr="12.229">μάκρ᾽ ἐν χερσὶν ἑλὼν εἰς ἴκρια νηὸς ἔβαινον</line><line lnr="12.230">πρῴρης: ἔνθεν γάρ μιν ἐδέγμην πρῶτα φανεῖσθαι</line><line lnr="12.231">Σκύλλην πετραίην, ἥ μοι φέρε πῆμ᾽ ἑτάροισιν.</line><line lnr="12.232">οὐδέ πῃ ἀθρῆσαι δυνάμην, ἔκαμον δέ μοι ὄσσε</line><line lnr="12.233">πάντῃ παπταίνοντι πρὸς ἠεροειδέα πέτρην.</line><line lnr="12.234">ἡμεῖς μὲν στεινωπὸν ἀνεπλέομεν γοόωντες:</line><line lnr="12.235">ἔνθεν μὲν Σκύλλη,  ἑτέρωθι δὲ δῖα Χάρυβδις</line><line lnr="12.236">δεινὸν ἀνερροίβδησε θαλάσσης ἁλμυρὸν ὕδωρ.</line><line lnr="12.237">ἦ τοι ὅτ᾽ ἐξεμέσειε, λέβης ὣς ἐν πυρὶ πολλῷ</line><line lnr="12.238">πᾶσ᾽ ἀναμορμύρεσκε κυκωμένη, ὑψόσε δ᾽ ἄχνη</line><line lnr="12.239">ἄκροισι σκοπέλοισιν ἐπ᾽ ἀμφοτέροισιν ἔπιπτεν:</line><line lnr="12.240">ἀλλ᾽ ὅτ᾽ ἀναβρόξειε θαλάσσης ἁλμυρὸν ὕδωρ,</line><line lnr="12.241">πᾶσ᾽ ἔντοσθε φάνεσκε κυκωμένη, ἀμφὶ δὲ πέτρη</line><line lnr="12.242">δεινὸν ἐβεβρύχει, ὑπένερθε δὲ γαῖα φάνεσκε</line><line lnr="12.243">ψάμμῳ κυανέη: τοὺς δὲ χλωρὸν δέος ᾕρει.</line><line lnr="12.244">ἡμεῖς μὲν πρὸς τὴν ἴδομεν δείσαντες ὄλεθρον:</line><line lnr="12.245">τόφρα δέ μοι Σκύλλη γλαφυρῆς ἐκ νηὸς ἑταίρους</line><line lnr="12.246">ἓξ ἕλεθ᾽, οἳ χερσίν τε βίηφί τε φέρτατοι ἦσαν.</line><line lnr="12.247">σκεψάμενος δ᾽ ἐς νῆα θοὴν ἅμα καὶ μεθ᾽ ἑταίρους</line><line lnr="12.248">ἤδη τῶν ἐνόησα πόδας καὶ χεῖρας ὕπερθεν</line><line lnr="12.249">ὑψόσ᾽ ἀειρομένων: ἐμὲ δὲ φθέγγοντο καλεῦντες</line><line lnr="12.250">ἐξονομακλήδην,  τότε γ᾽ ὕστατον, ἀχνύμενοι κῆρ.</line><line lnr="12.251">ὡς δ᾽ ὅτ᾽ ἐπὶ προβόλῳ ἁλιεὺς περιμήκεϊ ῥάβδῳ</line><line lnr="12.252">ἰχθύσι τοῖς ὀλίγοισι δόλον κατὰ εἴδατα βάλλων</line><line lnr="12.253">ἐς πόντον προΐησι βοὸς κέρας ἀγραύλοιο,</line><line lnr="12.254">ἀσπαίροντα δ᾽ ἔπειτα λαβὼν ἔρριψε θύραζε,</line><line lnr="12.255">ὣς οἵ γ᾽ ἀσπαίροντες ἀείροντο προτὶ πέτρας:</line><line lnr="12.256">αὐτοῦ δ᾽ εἰνὶ θύρῃσι κατήσθιε κεκληγῶτας</line><line lnr="12.257">χεῖρας ἐμοὶ ὀρέγοντας ἐν αἰνῇ δηιοτῆτι:</line><line lnr="12.258">οἴκτιστον δὴ κεῖνο ἐμοῖς ἴδον ὀφθαλμοῖσι</line><line lnr="12.259">πάντων, ὅσσ᾽ ἐμόγησα πόρους ἁλὸς ἐξερεείνων.</line></lvl><lvl d="Helios' cattle" c="e30000" f="ffffff" rem="dangerous temptation 2" sz="194"><line lnr="12.260">αὐτὰρ ἐπεὶ πέτρας φύγομεν δεινήν τε Χάρυβδιν</line><line lnr="12.261">Σκύλλην τ᾽, αὐτίκ᾽ ἔπειτα θεοῦ ἐς ἀμύμονα νῆσον</line><line lnr="12.262">ἱκόμεθ᾽: ἔνθα δ᾽ ἔσαν καλαὶ βόες εὐρυμέτωποι,</line><line lnr="12.263">πολλὰ δὲ ἴφια μῆλ᾽ Ὑπερίονος Ἠελίοιο.</line><line lnr="12.264">δὴ τότ᾽ ἐγὼν ἔτι πόντῳ ἐὼν ἐν νηὶ μελαίνῃ</line><line lnr="12.265">μυκηθμοῦ τ᾽ ἤκουσα βοῶν αὐλιζομενάων</line><line lnr="12.266">οἰῶν τε βληχήν: καί μοι ἔπος ἔμπεσε θυμῷ</line><line lnr="12.267">μάντηος ἀλαοῦ, Θηβαίου Τειρεσίαο,</line><line lnr="12.268">Κίρκης τ᾽ Αἰαίης, ἥ μοι μάλα πόλλ᾽ ἐπέτελλε</line><line lnr="12.269">νῆσον ἀλεύασθαι τερψιμβρότου Ἠελίοιο.</line><line lnr="12.270">δὴ τότ᾽ ἐγὼν ἑτάροισι μετηύδων ἀχνύμενος κῆρ:</line><line lnr="12.271">κέκλυτέ μευ μύθων κακά περ πάσχοντες ἑταῖροι,</line><line lnr="12.272">ὄφρ᾽ ὑμῖν εἴπω μαντήια Τειρεσίαο</line><line lnr="12.273">Κίρκης τ᾽ Αἰαίης, ἥ μοι μάλα πόλλ᾽ ἐπέτελλε</line><line lnr="12.274">νῆσον ἀλεύασθαι τερψιμβρότου Ἠελίοιο:</line><line lnr="12.275">ἔνθα γὰρ αἰνότατον κακὸν ἔμμεναι ἄμμιν ἔφασκεν.</line><line lnr="12.276">ἀλλὰ παρὲξ τὴν νῆσον ἐλαύνετε νῆα μέλαιναν.</line><line lnr="12.277">ὣς ἐφάμην, τοῖσιν δὲ κατεκλάσθη φίλον ἦτορ.</line><line lnr="12.278">αὐτίκα δ᾽ Εὐρύλοχος στυγερῷ μ᾽ ἠμείβετο μύθῳ:</line><line lnr="12.279">σχέτλιός εἰς, Ὀδυσεῦ: περί τοι μένος, οὐδέ τι γυῖα</line><line lnr="12.280">κάμνεις: ἦ ῥά νυ σοί γε σιδήρεα πάντα τέτυκται,</line><line lnr="12.281">ὅς ῥ᾽ ἑτάρους καμάτῳ ἁδηκότας ἠδὲ καὶ ὕπνῳ</line><line lnr="12.282">οὐκ ἐάᾳς γαίης ἐπιβήμεναι, ἔνθα κεν αὖτε</line><line lnr="12.283">νήσῳ ἐν ἀμφιρύτῃ λαρὸν τετυκοίμεθα δόρπον,</line><line lnr="12.284">ἀλλ᾽ αὔτως διὰ νύκτα θοὴν ἀλάλησθαι ἄνωγας</line><line lnr="12.285">νήσου ἀποπλαγχθέντας ἐν ἠεροειδέι πόντῳ.</line><line lnr="12.286">ἐκ νυκτῶν δ᾽ ἄνεμοι χαλεποί, δηλήματα νηῶν,</line><line lnr="12.287">γίγνονται: πῇ κέν τις ὑπεκφύγοι αἰπὺν ὄλεθρον,</line><line lnr="12.288">ἤν πως ἐξαπίνης ἔλθῃ ἀνέμοιο θύελλα,</line><line lnr="12.289">ἢ Νότου ἢ Ζεφύροιο δυσαέος, οἵ τε μάλιστα</line><line lnr="12.290">νῆα διαρραίουσι θεῶν ἀέκητι ἀνάκτων.</line><line lnr="12.291">ἀλλ᾽ ἦ τοι νῦν μὲν πειθώμεθα νυκτὶ μελαίνῃ</line><line lnr="12.292">δόρπον θ᾽ ὁπλισόμεσθα θοῇ παρὰ νηὶ μένοντες,</line><line lnr="12.293">ἠῶθεν δ᾽ ἀναβάντες ἐνήσομεν εὐρέι πόντῳ.</line><line lnr="12.294">ὣς ἔφατ᾽ Εὐρύλοχος, ἐπὶ δ᾽ ᾔνεον ἄλλοι ἑταῖροι.</line><line lnr="12.295">καὶ τότε δὴ γίγνωσκον ὃ δὴ κακὰ μήδετο δαίμων,</line><line lnr="12.296">καί μιν φωνήσας ἔπεα πτερόεντα προσηύδων:</line><line lnr="12.297">Εὐρύλοχ᾽, ἦ μάλα δή με βιάζετε μοῦνον ἐόντα.</line><line lnr="12.298">ἀλλ᾽ ἄγε νῦν μοι πάντες ὀμόσσατε καρτερὸν ὅρκον:</line><line lnr="12.299">εἴ κέ τιν᾽ ἠὲ βοῶν ἀγέλην ἢ πῶυ μέγ᾽ οἰῶν</line><line lnr="12.300">εὕρωμεν,  μή πού τις ἀτασθαλίῃσι κακῇσιν</line><line lnr="12.301">ἢ βοῦν ἠέ τι μῆλον ἀποκτάνῃ: ἀλλὰ ἕκηλοι</line><line lnr="12.302">ἐσθίετε βρώμην, τὴν ἀθανάτη πόρε Κίρκη.</line><line lnr="12.303">ὣς ἐφάμην, οἱ δ᾽ αὐτίκ᾽ ἀπώμνυον, ὡς ἐκέλευον.</line><line lnr="12.304">αὐτὰρ ἐπεί ῥ᾽ ὄμοσάν τε τελεύτησάν τε τὸν ὅρκον,</line><line lnr="12.305">στήσαμεν ἐν λιμένι γλαφυρῷ ἐυεργέα νῆα</line><line lnr="12.306">ἄγχ᾽ ὕδατος γλυκεροῖο, καὶ ἐξαπέβησαν ἑταῖροι</line><line lnr="12.307">νηός, ἔπειτα δὲ δόρπον ἐπισταμένως τετύκοντο.</line><line lnr="12.308">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="12.309">μνησάμενοι δὴ ἔπειτα φίλους ἔκλαιον ἑταίρους,</line><line lnr="12.310">οὓς ἔφαγε Σκύλλη γλαφυρῆς ἐκ νηὸς ἑλοῦσα:</line><line lnr="12.311">κλαιόντεσσι δὲ τοῖσιν ἐπήλυθε νήδυμος ὕπνος.</line><line lnr="12.312">ἦμος δὲ τρίχα νυκτὸς ἔην, μετὰ δ᾽ ἄστρα βεβήκει,</line><line lnr="12.313">ὦρσεν ἔπι ζαῆν ἄνεμον νεφεληγερέτα Ζεὺς</line><line lnr="12.314">λαίλαπι θεσπεσίῃ, σὺν δὲ νεφέεσσι κάλυψε</line><line lnr="12.315">γαῖαν ὁμοῦ καὶ πόντον: ὀρώρει δ᾽ οὐρανόθεν νύξ.</line><line lnr="12.316">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="12.317">νῆα μὲν ὡρμίσαμεν κοῖλον σπέος εἰσερύσαντες.</line><line lnr="12.318">ἔνθα δ᾽ ἔσαν νυμφέων καλοὶ χοροὶ ἠδὲ θόωκοι:</line><line lnr="12.319">καὶ τότ᾽ ἐγὼν ἀγορὴν θέμενος μετὰ μῦθον ἔειπον:</line><line lnr="12.320">ὦ φίλοι,  ἐν γὰρ νηὶ θοῇ βρῶσίς τε πόσις τε</line><line lnr="12.321">ἔστιν, τῶν δὲ βοῶν ἀπεχώμεθα, μή τι πάθωμεν:</line><line lnr="12.322">δεινοῦ γὰρ θεοῦ αἵδε βόες καὶ ἴφια μῆλα,</line><line lnr="12.323">Ἠελίου, ὃς πάντ᾽ ἐφορᾷ καὶ πάντ᾽ ἐπακούει.</line><line lnr="12.324">ὣς ἐφάμην, τοῖσιν δ᾽ ἐπεπείθετο θυμὸς ἀγήνωρ.</line><line lnr="12.325">μῆνα δὲ πάντ᾽ ἄλληκτος ἄη Νότος,  οὐδέ τις ἄλλος</line><line lnr="12.326">γίγνετ᾽ ἔπειτ᾽ ἀνέμων εἰ μὴ Εὖρός τε Νότος τε.</line><line lnr="12.327">οἱ δ᾽ ἧος μὲν σῖτον ἔχον καὶ οἶνον ἐρυθρόν,</line><line lnr="12.328">τόφρα βοῶν ἀπέχοντο λιλαιόμενοι βιότοιο.</line><line lnr="12.329">ἀλλ᾽ ὅτε δὴ νηὸς ἐξέφθιτο ἤια πάντα,</line><line lnr="12.330">καὶ δὴ ἄγρην ἐφέπεσκον ἀλητεύοντες ἀνάγκῃ,</line><line lnr="12.331">ἰχθῦς ὄρνιθάς τε, φίλας ὅ τι χεῖρας ἵκοιτο,</line><line lnr="12.332">γναμπτοῖς ἀγκίστροισιν, ἔτειρε δὲ γαστέρα λιμός:</line><line lnr="12.333">δὴ τότ᾽ ἐγὼν ἀνὰ νῆσον ἀπέστιχον, ὄφρα θεοῖσιν</line><line lnr="12.334">εὐξαίμην, εἴ τίς μοι ὁδὸν φήνειε νέεσθαι.</line><line lnr="12.335">ἀλλ᾽ ὅτε δὴ διὰ νήσου ἰὼν ἤλυξα ἑταίρους,</line><line lnr="12.336">χεῖρας νιψάμενος, ὅθ᾽ ἐπὶ σκέπας ἦν ἀνέμοιο,</line><line lnr="12.337">ἠρώμην πάντεσσι θεοῖς οἳ Ὄλυμπον ἔχουσιν:</line><line lnr="12.338">οἱ δ᾽ ἄρα μοι γλυκὺν ὕπνον ἐπὶ βλεφάροισιν ἔχευαν.</line><line lnr="12.339">Εὐρύλοχος δ᾽ ἑτάροισι κακῆς ἐξήρχετο βουλῆς:</line><line lnr="12.340">κέκλυτέ μευ μύθων κακά περ πάσχοντες ἑταῖροι.</line><line lnr="12.341">πάντες μὲν στυγεροὶ θάνατοι δειλοῖσι βροτοῖσι,</line><line lnr="12.342">λιμῷ δ᾽ οἴκτιστον θανέειν καὶ πότμον ἐπισπεῖν.</line><line lnr="12.343">ἀλλ᾽ ἄγετ᾽, Ἠελίοιο βοῶν ἐλάσαντες ἀρίστας</line><line lnr="12.344">ῥέξομεν ἀθανάτοισι, τοὶ οὐρανὸν εὐρὺν ἔχουσιν.</line><line lnr="12.345">εἰ δέ κεν εἰς Ἰθάκην ἀφικοίμεθα,  πατρίδα γαῖαν,</line><line lnr="12.346">αἶψά κεν Ἠελίῳ Ὑπερίονι πίονα νηὸν</line><line lnr="12.347">τεύξομεν, ἐν δέ κε θεῖμεν ἀγάλματα πολλὰ καὶ ἐσθλά.</line><line lnr="12.348">εἰ δὲ χολωσάμενός τι βοῶν ὀρθοκραιράων</line><line lnr="12.349">νῆ᾽ ἐθέλῃ ὀλέσαι, ἐπὶ δ᾽ ἕσπωνται θεοὶ ἄλλοι,</line><line lnr="12.350">βούλομ᾽ ἅπαξ πρὸς κῦμα χανὼν ἀπὸ θυμὸν ὀλέσσαι,</line><line lnr="12.351">ἢ δηθὰ στρεύγεσθαι ἐὼν ἐν νήσῳ ἐρήμῃ.</line><line lnr="12.352">ὣς ἔφατ᾽ Εὐρύλοχος, ἐπὶ δ᾽ ᾔνεον ἄλλοι ἑταῖροι.</line><line lnr="12.353">αὐτίκα δ᾽ Ἠελίοιο βοῶν ἐλάσαντες ἀρίστας</line><line lnr="12.354">ἐγγύθεν, οὐ γὰρ τῆλε νεὸς κυανοπρῴροιο</line><line lnr="12.355">βοσκέσκονθ᾽ ἕλικες καλαὶ βόες εὐρυμέτωποι:</line><line lnr="12.356">τὰς δὲ περίστησάν τε καὶ εὐχετόωντο θεοῖσιν,</line><line lnr="12.357">φύλλα δρεψάμενοι τέρενα δρυὸς ὑψικόμοιο:</line><line lnr="12.358">οὐ γὰρ ἔχον κρῖ λευκὸν ἐυσσέλμου ἐπὶ νηός.</line><line lnr="12.359">αὐτὰρ ἐπεί ῥ᾽ εὔξαντο καὶ ἔσφαξαν καὶ ἔδειραν,</line><line lnr="12.360">μηρούς τ᾽ ἐξέταμον κατά τε κνίσῃ ἐκάλυψαν</line><line lnr="12.361">δίπτυχα ποιήσαντες, ἐπ᾽ αὐτῶν δ᾽ ὠμοθέτησαν.</line><line lnr="12.362">οὐδ᾽ εἶχον μέθυ λεῖψαι ἐπ᾽ αἰθομένοις ἱεροῖσιν,</line><line lnr="12.363">ἀλλ᾽ ὕδατι σπένδοντες ἐπώπτων ἔγκατα πάντα.</line><line lnr="12.364">αὐτὰρ ἐπεὶ κατὰ μῆρ᾽ ἐκάη καὶ σπλάγχνα πάσαντο,</line><line lnr="12.365">μίστυλλόν τ᾽ ἄρα τἆλλα καὶ ἀμφ᾽ ὀβελοῖσιν ἔπειραν.</line><line lnr="12.366">καὶ τότε μοι βλεφάρων ἐξέσσυτο νήδυμος ὕπνος,</line><line lnr="12.367">βῆν δ᾽ ἰέναι ἐπὶ νῆα θοὴν καὶ θῖνα θαλάσσης.</line><line lnr="12.368">ἀλλ᾽ ὅτε δὴ σχεδὸν ἦα κιὼν νεὸς ἀμφιελίσσης,</line><line lnr="12.369">καὶ τότε με κνίσης ἀμφήλυθεν ἡδὺς ἀυτμή.</line><line lnr="12.370">οἰμώξας δὲ θεοῖσι μέγ᾽ ἀθανάτοισι γεγώνευν:</line><line lnr="12.371">Ζεῦ πάτερ ἠδ᾽ ἄλλοι μάκαρες θεοὶ αἰὲν ἐόντες,</line><line lnr="12.372">ἦ με μάλ᾽ εἰς ἄτην κοιμήσατε νηλέι ὕπνῳ.</line><line lnr="12.373">οἱ δ᾽ ἕταροι μέγα ἔργον ἐμητίσαντο μένοντες.</line><line lnr="12.374">ὠκέα δ᾽ Ἠελίῳ Ὑπερίονι ἄγγελος ἦλθε</line><line lnr="12.375">Λαμπετίη τανύπεπλος,  ὅ οἱ βόας ἔκταμεν ἡμεῖς.</line><line lnr="12.376">αὐτίκα δ᾽ ἀθανάτοισι μετηύδα χωόμενος κῆρ:</line><line lnr="12.377">Ζεῦ πάτερ ἠδ᾽ ἄλλοι μάκαρες θεοὶ αἰὲν ἐόντες,</line><line lnr="12.378">τῖσαι δὴ ἑτάρους Λαερτιάδεω Ὀδυσῆος,</line><line lnr="12.379">οἵ μευ βοῦς ἔκτειναν ὑπέρβιον, ᾗσιν ἐγώ γε</line><line lnr="12.380">χαίρεσκον μὲν ἰὼν εἰς οὐρανὸν ἀστερόεντα,</line><line lnr="12.381">ἠδ᾽ ὁπότ᾽ ἂψ ἐπὶ γαῖαν ἀπ᾽ οὐρανόθεν προτραποίμην.</line><line lnr="12.382">εἰ δέ μοι οὐ τίσουσι βοῶν ἐπιεικέ᾽ ἀμοιβήν,</line><line lnr="12.383">δύσομαι εἰς Ἀίδαο καὶ ἐν νεκύεσσι φαείνω.</line><line lnr="12.384">τὸν δ᾽ ἀπαμειβόμενος προσέφη νεφεληγερέτα Ζεύς:</line><line lnr="12.385">Ἠέλι᾽,  ἦ τοι μὲν σὺ μετ᾽ ἀθανάτοισι φάεινε</line><line lnr="12.386">καὶ θνητοῖσι βροτοῖσιν ἐπὶ ζείδωρον ἄρουραν:</line><line lnr="12.387">τῶν δέ κ᾽ ἐγὼ τάχα νῆα θοὴν ἀργῆτι κεραυνῷ</line><line lnr="12.388">τυτθὰ βαλὼν κεάσαιμι μέσῳ ἐνὶ οἴνοπι πόντῳ.</line><line lnr="12.389">ταῦτα δ᾽ ἐγὼν ἤκουσα Καλυψοῦς ἠυκόμοιο:</line><line lnr="12.390">ἡ δ᾽ ἔφη Ἑρμείαο διακτόρου αὐτὴ ἀκοῦσαι.</line><line lnr="12.391">αὐτὰρ ἐπεί ῥ᾽ ἐπὶ νῆα κατήλυθον ἠδὲ θάλασσαν,</line><line lnr="12.392">νείκεον ἄλλοθεν ἄλλον ἐπισταδόν, οὐδέ τι μῆχος</line><line lnr="12.393">εὑρέμεναι δυνάμεσθα, βόες δ᾽ ἀποτέθνασαν ἤδη.</line><line lnr="12.394">τοῖσιν δ᾽ αὐτίκ᾽ ἔπειτα θεοὶ τέραα προύφαινον:</line><line lnr="12.395">εἷρπον μὲν ῥινοί,  κρέα δ᾽ ἀμφ᾽ ὀβελοῖσι μεμύκει,</line><line lnr="12.396">ὀπταλέα τε καὶ ὠμά, βοῶν δ᾽ ὣς γίγνετο φωνή.</line><line lnr="12.397">ἑξῆμαρ μὲν ἔπειτα ἐμοὶ ἐρίηρες ἑταῖροι</line><line lnr="12.398">δαίνυντ᾽ Ἠελίοιο βοῶν ἐλάσαντες ἀρίστας:</line><line lnr="12.399">ἀλλ᾽ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</line><line lnr="12.400">καὶ τότ᾽ ἔπειτ᾽ ἄνεμος μὲν ἐπαύσατο λαίλαπι θύων,</line><line lnr="12.401">ἡμεῖς δ᾽ αἶψ᾽ ἀναβάντες ἐνήκαμεν εὐρέι πόντῳ,</line><line lnr="12.402">ἱστὸν στησάμενοι ἀνά θ᾽ ἱστία λεύκ᾽ ἐρύσαντες.</line><line lnr="12.403">ἀλλ᾽ ὅτε δὴ τὴν νῆσον ἐλείπομεν, οὐδέ τις ἄλλη</line><line lnr="12.404">φαίνετο γαιάων, ἀλλ᾽ οὐρανὸς ἠδὲ θάλασσα,</line><line lnr="12.405">δὴ τότε κυανέην νεφέλην ἔστησε Κρονίων</line><line lnr="12.406">νηὸς ὕπερ γλαφυρῆς, ἤχλυσε δὲ πόντος ὑπ᾽ αὐτῆς.</line><line lnr="12.407">ἡ δ᾽ ἔθει οὐ μάλα πολλὸν ἐπὶ χρόνον: αἶψα γὰρ ἦλθε</line><line lnr="12.408">κεκληγὼς Ζέφυρος μεγάλῃ σὺν λαίλαπι θύων,</line><line lnr="12.409">ἱστοῦ δὲ προτόνους ἔρρηξ᾽ ἀνέμοιο θύελλα</line><line lnr="12.410">ἀμφοτέρους: ἱστὸς δ᾽ ὀπίσω πέσεν,  ὅπλα τε πάντα</line><line lnr="12.411">εἰς ἄντλον κατέχυνθ᾽. ὁ δ᾽ ἄρα πρυμνῇ ἐνὶ νηὶ</line><line lnr="12.412">πλῆξε κυβερνήτεω κεφαλήν, σὺν δ᾽ ὀστέ᾽ ἄραξε</line><line lnr="12.413">πάντ᾽ ἄμυδις κεφαλῆς: ὁ δ᾽ ἄρ᾽ ἀρνευτῆρι ἐοικὼς</line><line lnr="12.414">κάππεσ᾽ ἀπ᾽ ἰκριόφιν, λίπε δ᾽ ὀστέα θυμὸς ἀγήνωρ.</line><line lnr="12.415">Ζεὺς δ᾽ ἄμυδις βρόντησε καὶ ἔμβαλε νηὶ κεραυνόν:</line><line lnr="12.416">ἡ δ᾽ ἐλελίχθη πᾶσα Διὸς πληγεῖσα κεραυνῷ,</line><line lnr="12.417">ἐν δὲ θεείου πλῆτο, πέσον δ᾽ ἐκ νηὸς ἑταῖροι.</line><line lnr="12.418">οἱ δὲ κορώνῃσιν ἴκελοι περὶ νῆα μέλαιναν</line><line lnr="12.419">κύμασιν ἐμφορέοντο, θεὸς δ᾽ ἀποαίνυτο νόστον.</line><line lnr="12.420">αὐτὰρ ἐγὼ διὰ νηὸς ἐφοίτων,  ὄφρ᾽ ἀπὸ τοίχους</line><line lnr="12.421">λῦσε κλύδων τρόπιος, τὴν δὲ ψιλὴν φέρε κῦμα,</line><line lnr="12.422">ἐκ δέ οἱ ἱστὸν ἄραξε ποτὶ τρόπιν. αὐτὰρ ἐπ᾽ αὐτῷ</line><line lnr="12.423">ἐπίτονος βέβλητο, βοὸς ῥινοῖο τετευχώς:</line><line lnr="12.424">τῷ ῥ᾽ ἄμφω συνέεργον, ὁμοῦ τρόπιν ἠδὲ καὶ ἱστόν,</line><line lnr="12.425">ἑζόμενος δ᾽ ἐπὶ τοῖς φερόμην ὀλοοῖς ἀνέμοισιν.</line><line lnr="12.426">ἔνθ᾽ ἦ τοι Ζέφυρος μὲν ἐπαύσατο λαίλαπι θύων,</line><line lnr="12.427">ἦλθε δ᾽ ἐπὶ Νότος ὦκα, φέρων ἐμῷ ἄλγεα θυμῷ,</line><line lnr="12.428">ὄφρ᾽ ἔτι τὴν ὀλοὴν ἀναμετρήσαιμι Χάρυβδιν.</line><line lnr="12.429">παννύχιος φερόμην, ἅμα δ᾽ ἠελίῳ ἀνιόντι</line><line lnr="12.430">ἦλθον ἐπὶ Σκύλλης σκόπελον δεινήν τε Χάρυβδιν.</line><line lnr="12.431">ἡ μὲν ἀνερροίβδησε θαλάσσης ἁλμυρὸν ὕδωρ:</line><line lnr="12.432">αὐτὰρ ἐγὼ ποτὶ μακρὸν ἐρινεὸν ὑψόσ᾽ ἀερθείς,</line><line lnr="12.433">τῷ προσφὺς ἐχόμην ὡς νυκτερίς. οὐδέ πῃ εἶχον</line><line lnr="12.434">οὔτε στηρίξαι ποσὶν ἔμπεδον οὔτ᾽ ἐπιβῆναι:</line><line lnr="12.435">ῥίζαι γὰρ ἑκὰς εἶχον, ἀπήωροι δ᾽ ἔσαν ὄζοι,</line><line lnr="12.436">μακροί τε μεγάλοι τε, κατεσκίαον δὲ Χάρυβδιν.</line><line lnr="12.437">νωλεμέως δ᾽ ἐχόμην, ὄφρ᾽ ἐξεμέσειεν ὀπίσσω</line><line lnr="12.438">ἱστὸν καὶ τρόπιν αὖτις: ἐελδομένῳ δέ μοι ἦλθον</line><line lnr="12.439">ὄψ᾽: ἦμος δ᾽ ἐπὶ δόρπον ἀνὴρ ἀγορῆθεν ἀνέστη</line><line lnr="12.440">κρίνων νείκεα πολλὰ δικαζομένων αἰζηῶν,</line><line lnr="12.441">τῆμος δὴ τά γε δοῦρα Χαρύβδιος ἐξεφαάνθη.</line><line lnr="12.442">ἧκα δ᾽ ἐγὼ καθύπερθε πόδας καὶ χεῖρε φέρεσθαι,</line><line lnr="12.443">μέσσῳ δ᾽ ἐνδούπησα παρὲξ περιμήκεα δοῦρα,</line><line lnr="12.444">ἑζόμενος δ᾽ ἐπὶ τοῖσι διήρεσα χερσὶν ἐμῇσι.</line><line lnr="12.445">Σκύλλην δ᾽ οὐκέτ᾽ ἔασε πατὴρ ἀνδρῶν τε θεῶν τε</line><line lnr="12.446">εἰσιδέειν: οὐ γάρ κεν ὑπέκφυγον αἰπὺν ὄλεθρον.</line><line lnr="12.447">ἔνθεν δ᾽ ἐννῆμαρ φερόμην, δεκάτῃ δέ με νυκτὶ</line><line lnr="12.448">νῆσον ἐς Ὠγυγίην πέλασαν θεοί, ἔνθα Καλυψὼ</line><line lnr="12.449">ναίει ἐυπλόκαμος, δεινὴ θεὸς αὐδήεσσα,</line><line lnr="12.450">ἥ μ᾽ ἐφίλει τ᾽ ἐκόμει τε.  τί τοι τάδε μυθολογεύω;</line><line lnr="12.451">ἤδη γάρ τοι χθιζὸς ἐμυθεόμην ἐνὶ οἴκῳ</line><line lnr="12.452">σοί τε καὶ ἰφθίμῃ ἀλόχῳ: ἐχθρὸν δέ μοί ἐστιν</line><line lnr="12.453">αὖτις ἀριζήλως εἰρημένα μυθολογεύειν.</line></lvl></lvl><lvl d="from Phaeacia to Ithaca" c="ff8e8e" f="000000" sz="973"><lvl d="Odysseus' departure from Phaeacia" c="ff8e8e" f="000000" rem="the best way to travel" sz="92"><line lnr="13.1">ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ,</line><line lnr="13.2">κηληθμῷ δ᾽ ἔσχοντο κατὰ μέγαρα σκιόεντα.</line><line lnr="13.3">τὸν δ᾽ αὖτ᾽ Ἀλκίνοος ἀπαμείβετο φώνησέν τε:</line><line lnr="13.4">ὦ Ὀδυσεῦ, ἐπεὶ ἵκευ ἐμὸν ποτὶ χαλκοβατὲς δῶ,</line><line lnr="13.5">ὑψερεφές,  τῷ σ᾽ οὔ τι παλιμπλαγχθέντα γ᾽ ὀΐω</line><line lnr="13.6">ἂψ ἀπονοστήσειν, εἰ καὶ μάλα πολλὰ πέπονθας.</line><line lnr="13.7">ὑμέων δ᾽ ἀνδρὶ ἑκάστῳ ἐφιέμενος τάδε εἴρω,</line><line lnr="13.8">ὅσσοι ἐνὶ μεγάροισι γερούσιον αἴθοπα οἶνον</line><line lnr="13.9">αἰεὶ πίνετ᾽ ἐμοῖσιν, ἀκουάζεσθε δ᾽ ἀοιδοῦ.</line><line lnr="13.10">εἵματα μὲν δὴ ξείνῳ ἐϋξέστῃ ἐνὶ χηλῷ</line><line lnr="13.11">κεῖται καὶ χρυσὸς πολυδαίδαλος ἄλλα τε πάντα</line><line lnr="13.12">δῶρ᾽, ὅσα Φαιήκων βουληφόροι ἐνθάδ᾽ ἔνεικαν:</line><line lnr="13.13">ἀλλ᾽ ἄγε οἱ δῶμεν τρίποδα μέγαν ἠδὲ λέβητα</line><line lnr="13.14">ἀνδρακάς: ἡμεῖς δ᾽ αὖτε ἀγειρόμενοι κατὰ δῆμον</line><line lnr="13.15">τισόμεθ᾽: ἀργαλέον γὰρ ἕνα προικὸς χαρίσασθαι.</line><line lnr="13.16">ὣς ἔφατ᾽ Ἀλκίνοος, τοῖσιν δ᾽ ἐπιὴνδανε μῦθος.</line><line lnr="13.17">οἱ μὲν κακκείοντες ἔβαν οἶκόνδε ἕκαστος,</line><line lnr="13.18">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="13.19">νῆάδ᾽ ἐπεσσεύοντο, φέρον δ᾽ εὐήνορα χαλκόν.</line><line lnr="13.20">καὶ τὰ μὲν εὖ κατέθηχ᾽ ἱερὸν μένος Ἀλκινόοιο,</line><line lnr="13.21">αὐτὸς ἰὼν διὰ νηὸς ὑπὸ ζυγά, μή τιν᾽ ἑταίρων</line><line lnr="13.22">βλάπτοι ἐλαυνόντων, ὁπότε σπερχοίατ᾽ ἐρετμοῖς.</line><line lnr="13.23">οἱ δ᾽ εἰς Ἀλκινόοιο κίον καὶ δαῖτ᾽ ἀλέγυνον.</line><line lnr="13.24">τοῖσι δὲ βοῦν ἱέρευσ᾽ ἱερὸν μένος Ἀλκινόοιο</line><line lnr="13.25">Ζηνὶ κελαινεφέϊ Κρονίδῃ,  ὃς πᾶσιν ἀνάσσει.</line><line lnr="13.26">μῆρα δὲ κήαντες δαίνυντ᾽ ἐρικυδέα δαῖτα</line><line lnr="13.27">τερπόμενοι: μετὰ δέ σφιν ἐμέλπετο θεῖος ἀοιδός,</line><line lnr="13.28">Δημόδοκος, λαοῖσι τετιμένος. αὐτὰρ Ὀδυσσεὺς</line><line lnr="13.29">πολλὰ πρὸς ἠέλιον κεφαλὴν τρέπε παμφανόωντα,</line><line lnr="13.30">δῦναι ἐπειγόμενος: δὴ γὰρ μενέαινε νέεσθαι.</line><line lnr="13.31">ὡς δ᾽ ὅτ᾽ ἀνὴρ δόρποιο λιλαίεται, ᾧ τε πανῆμαρ</line><line lnr="13.32">νειὸν ἀν᾽ ἕλκητον βόε οἴνοπε πηκτὸν ἄροτρον:</line><line lnr="13.33">ἀσπασίως δ᾽ ἄρα τῷ κατέδυ φάος ἠελίοιο</line><line lnr="13.34">δόρπον ἐποίχεσθαι, βλάβεται δέ τε γούνατ᾽ ἰόντι:</line><line lnr="13.35">ὣς Ὀδυσῆ᾽ ἀσπαστὸν ἔδυ φάος ἠελίοιο.</line><line lnr="13.36">αἶψα δὲ Φαιήκεσσι φιληρέτμοισι μετηύδα,</line><line lnr="13.37">Ἀλκινόῳ δὲ μάλιστα πιφαυσκόμενος φάτο μῦθον:</line><line lnr="13.38">Ἀλκίνοε κρεῖον, πάντων ἀριδείκετε λαῶν,</line><line lnr="13.39">πέμπετέ με σπείσαντες ἀπήμονα, χαίρετε δ᾽ αὐτοί:</line><line lnr="13.40">ἤδη γὰρ τετέλεσται ἅ μοι φίλος ἤθελε θυμός,</line><line lnr="13.41">πομπὴ καὶ φίλα δῶρα, τά μοι θεοὶ Οὐρανίωνες</line><line lnr="13.42">ὄλβια ποιήσειαν: ἀμύμονα δ᾽ οἴκοι ἄκοιτιν</line><line lnr="13.43">νοστήσας εὕροιμι σὺν ἀρτεμέεσσι φίλοισιν.</line><line lnr="13.44">ὑμεῖς δ᾽ αὖθι μένοντες ἐϋφραίνοιτε γυναῖκας</line><line lnr="13.45">κουριδίας καὶ τέκνα: θεοὶ δ᾽ ἀρετὴν ὀπάσειαν</line><line lnr="13.46">παντοίην, καὶ μή τι κακὸν μεταδήμιον εἴη.</line><line lnr="13.47">ὣς ἔφαθ᾽, οἱ δ᾽ ἄρα πάντες ἐπῄνεον ἠδ᾽ ἐκέλευον</line><line lnr="13.48">πεμπέμεναι τὸν ξεῖνον, ἐπεὶ κατὰ μοῖραν ἔειπεν.</line><line lnr="13.49">καὶ τότε κήρυκα προσέφη μένος Ἀλκινόοιο:</line><line lnr="13.50">Ποντόνοε,  κρητῆρα κερασσάμενος μέθυ νεῖμον</line><line lnr="13.51">πᾶσιν ἀνὰ μέγαρον, ὄφρ᾽ εὐξάμενοι Διὶ πατρὶ</line><line lnr="13.52">τὸν ξεῖνον πέμπωμεν ἑὴν ἐς πατρίδα γαῖαν.</line><line lnr="13.53">ὣς φάτο, Ποντόνοος δὲ μελίφρονα οἶνον ἐκίρνα,</line><line lnr="13.54">νώμησεν δ᾽ ἄρα πᾶσιν ἐπισταδόν: οἱ δὲ θεοῖσιν</line><line lnr="13.55">ἔσπεισαν μακάρεσσι,  τοὶ οὐρανὸν εὐρὺν ἔχουσιν,</line><line lnr="13.56">αὐτόθεν ἐξ ἑδρέων. ἀνὰ δ᾽ ἵστατο δῖος Ὀδυσσεύς,</line><line lnr="13.57">Ἀρήτῃ δ᾽ ἐν χειρὶ τίθει δέπας ἀμφικύπελλον,</line><line lnr="13.58">καί μιν φωνήσας ἔπεα πτερόεντα προσηύδα:</line><line lnr="13.59">χαῖρέ μοι, ὦ βασίλεια, διαμπερές, εἰς ὅ κε γῆρας</line><line lnr="13.60">ἔλθῃ καὶ θάνατος,  τά τ᾽ ἐπ᾽ ἀνθρώποισι πέλονται.</line><line lnr="13.61">αὐτὰρ ἐγὼ νέομαι: σὺ δὲ τέρπεο τῷδ᾽ ἐνὶ οἴκῳ</line><line lnr="13.62">παισί τε καὶ λαοῖσι καὶ Ἀλκινόῳ βασιλῆϊ.</line><line lnr="13.63">ὣς εἰπὼν ὑπὲρ οὐδὸν ἐβήσετο δῖος Ὀδυσσεύς,</line><line lnr="13.64">τῷ δ᾽ ἅμα κήρυκα προΐει μένος Ἀλκινόοιο,</line><line lnr="13.65">ἡγεῖσθαι ἐπὶ νῆα θοὴν καὶ θῖνα θαλάσσης:</line><line lnr="13.66">Ἀρήτη δ᾽ ἄρα οἱ δμῳὰς ἅμ᾽ ἔπεμπε γυναῖκας,</line><line lnr="13.67">τὴν μὲν φᾶρος ἔχουσαν ἐϋπλυνὲς ἠδὲ χιτῶνα,</line><line lnr="13.68">τὴν δ᾽ ἑτέρην χηλὸν πυκινὴν ἅμ᾽ ὄπασσε κομίζειν:</line><line lnr="13.69">ἡ δ᾽ ἄλλη σῖτόν τ᾽ ἔφερεν καὶ οἶνον ἐρυθρόν.</line><line lnr="13.70">αὐτὰρ ἐπεί ῥ᾽ ἐπὶ νῆα κατήλυθον ἠδὲ θάλασσαν,</line><line lnr="13.71">αἶψα τά γ᾽ ἐν νηῒ γλαφυρῇ πομπῆες ἀγαυοὶ</line><line lnr="13.72">δεξάμενοι κατέθεντο, πόσιν καὶ βρῶσιν ἅπασαν:</line><line lnr="13.73">κὰδ δ᾽ ἄρ᾽ Ὀδυσσῆϊ στόρεσαν ῥῆγός τε λίνον τε</line><line lnr="13.74">νηὸς ἐπ᾽ ἰκριόφιν γλαφυρῆς, ἵνα νήγρετον εὕδοι,</line><line lnr="13.75">πρυμνῆς: ἂν δὲ καὶ αὐτὸς ἐβήσετο καὶ κατέλεκτο</line><line lnr="13.76">σιγῇ: τοὶ δὲ καθῖζον ἐπὶ κληῗσιν ἕκαστοι</line><line lnr="13.77">κόσμῳ, πεῖσμα δ᾽ ἔλυσαν ἀπὸ τρητοῖο λίθοις.</line><line lnr="13.78">εὖθ᾽ οἱ ἀνακλινθέντες ἀνερρίπτουν ἅλα πηδῷ,</line><line lnr="13.79">καὶ τῷ νήδυμος ὕπνος ἐπὶ βλεφάροισιν ἔπιπτε,</line><line lnr="13.80">νήγρετος,  ἥδιστος, θανάτῳ ἄγχιστα ἐοικώς.</line><line lnr="13.81">ἡ δ᾽, ὥς τ᾽ ἐν πεδίῳ τετράοροι ἄρσενες ἵπποι,</line><line lnr="13.82">πάντες ἅμ᾽ ὁρμηθέντες ὑπὸ πληγῇσιν ἱμάσθλης,</line><line lnr="13.83">ὑψόσ᾽ ἀειρόμενοι ῥίμφα πρήσσουσι κέλευθον,</line><line lnr="13.84">ὣς ἄρα τῆς πρύμνη μὲν ἀείρετο, κῦμα δ᾽ ὄπισθε</line><line lnr="13.85">πορφύρεον μέγα θῦε πολυφλοίσβοιο θαλάσσης.</line><line lnr="13.86">ἡ δὲ μάλ᾽ ἀσφαλέως θέεν ἔμπεδον: οὐδέ κεν ἴρηξ</line><line lnr="13.87">κίρκος ὁμαρτήσειεν, ἐλαφρότατος πετεηνῶν.</line><line lnr="13.88">ὣς ἡ ῥίμφα θέουσα θαλάσσης κύματ᾽ ἔταμνεν,</line><line lnr="13.89">ἄνδρα φέρουσα θεοῖς ἐναλίγκια μήδε᾽ ἔχοντα:</line><line lnr="13.90">ὃς πρὶν μὲν μάλα πολλὰ πάθ᾽ ἄλγεα ὃν κατὰ θυμὸν</line><line lnr="13.91">ἀνδρῶν τε πτολέμους ἀλεγεινά τε κύματα πείρων,</line><line lnr="13.92">δὴ τότε γ᾽ ἀτρέμας εὗδε, λελασμένος ὅσσ᾽ ἐπεπόνθει.</line></lvl><lvl d="arrival in Ithaca" c="ff8e8e" f="000000" rem="'go into hiding'" sz="348"><line lnr="13.93">εὖτ᾽ ἀστὴρ ὑπερέσχε φαάντατος, ὅς τε μάλιστα</line><line lnr="13.94">ἔρχεται ἀγγέλλων φάος Ἠοῦς ἠριγενείης,</line><line lnr="13.95">τῆμος δὴ νήσῳ προσεπίλνατο ποντοπόρος νηῦς.</line><line lnr="13.96">Φόρκυνος δέ τίς ἐστι λιμήν, ἁλίοιο γέροντος,</line><line lnr="13.97">ἐν δήμῳ Ἰθάκης: δύο δὲ προβλῆτες ἐν αὐτῷ</line><line lnr="13.98">ἀκταὶ ἀπορρῶγες, λιμένος ποτιπεπτηυῖαι,</line><line lnr="13.99">αἵ τ᾽ ἀνέμων σκεπόωσι δυσαήων μέγα κῦμα</line><line lnr="13.100">ἔκτοθεν: ἔντοσθεν δέ τ᾽ ἄνευ δεσμοῖο μένουσι</line><line lnr="13.101">νῆες ἐΰσσελμοι, ὅτ᾽ ἂν ὅρμου μέτρον ἵκωνται.</line><line lnr="13.102">αὐτὰρ ἐπὶ κρατὸς λιμένος τανύφυλλος ἐλαίη,</line><line lnr="13.103">ἀγχόθι δ᾽ αὐτῆς ἄντρον ἐπήρατον ἠεροειδές,</line><line lnr="13.104">ἱρὸν νυμφάων αἱ νηϊάδες καλέονται.</line><line lnr="13.105">ἐν δὲ κρητῆρές τε καὶ ἀμφιφορῆες ἔασιν</line><line lnr="13.106">λάϊνοι: ἔνθα δ᾽ ἔπειτα τιθαιβώσσουσι μέλισσαι.</line><line lnr="13.107">ἐν δ᾽ ἱστοὶ λίθεοι περιμήκεες, ἔνθα τε νύμφαι</line><line lnr="13.108">φάρε᾽ ὑφαίνουσιν ἁλιπόρφυρα, θαῦμα ἰδέσθαι:</line><line lnr="13.109">ἐν δ᾽ ὕδατ᾽ ἀενάοντα. δύω δέ τέ οἱ θύραι εἰσίν,</line><line lnr="13.110">αἱ μὲν πρὸς Βορέαο καταιβαταὶ ἀνθρώποισιν,</line><line lnr="13.111">αἱ δ᾽ αὖ πρὸς Νότου εἰσὶ θεώτεραι: οὐδέ τι κείνῃ</line><line lnr="13.112">ἄνδρες ἐσέρχονται, ἀλλ᾽ ἀθανάτων ὁδός ἐστιν.</line><line lnr="13.113">ἔνθ᾽ οἵ γ᾽ εἰσέλασαν, πρὶν εἰδότες: ἡ μὲν ἔπειτα</line><line lnr="13.114">ἠπείρῳ ἐπέκελσεν, ὅσον τ᾽ ἐπὶ ἥμισυ πάσης,</line><line lnr="13.115">σπερχομένη: τοῖον γὰρ ἐπείγετο χέρσ᾽ ἐρετάων:</line><line lnr="13.116">οἱ δ᾽ ἐκ νηὸς βάντες ἐϋζύγου ἤπειρόνδε</line><line lnr="13.117">πρῶτον Ὀδυσσῆα γλαφυρῆς ἐκ νηὸς ἄειραν</line><line lnr="13.118">αὐτῷ σύν τε λίνῳ καὶ ῥήγεϊ σιγαλόεντι,</line><line lnr="13.119">κὰδ δ᾽ ἄρ᾽ ἐπὶ ψαμάθῳ ἔθεσαν δεδμημένον ὕπνῳ,</line><line lnr="13.120">ἐκ δὲ κτήματ᾽ ἄειραν,  ἅ οἱ Φαίηκες ἀγαυοὶ</line><line lnr="13.121">ὤπασαν οἴκαδ᾽ ἰόντι διὰ μεγάθυμον Ἀθήνην.</line><line lnr="13.122">καὶ τὰ μὲν οὖν παρὰ πυθμέν᾽ ἐλαίης ἀθρόα θῆκαν</line><line lnr="13.123">ἐκτὸς ὁδοῦ, μή πώς τις ὁδιτάων ἀνθρώπων,</line><line lnr="13.124">πρίν γ᾽ Ὀδυσῆ᾽ ἔγρεσθαι, ἐπελθὼν δηλήσαιτο:</line><line lnr="13.125">αὐτοὶ δ᾽ αὖτ᾽ οἶκόνδε πάλιν κίον.  οὐδ᾽ ἐνοσίχθων</line><line lnr="13.126">λήθετ᾽ ἀπειλάων, τὰς ἀντιθέῳ Ὀδυσῆϊ</line><line lnr="13.127">πρῶτον ἐπηπείλησε, Διὸς δ᾽ ἐξείρετο βουλήν:</line><line lnr="13.128">Ζεῦ πάτερ, οὐκέτ᾽ ἐγώ γε μετ᾽ ἀθανάτοισι θεοῖσι</line><line lnr="13.129">τιμήεις ἔσομαι, ὅτε με βροτοὶ οὔ τι τίουσιν,</line><line lnr="13.130">Φαίηκες,  τοί πέρ τοι ἐμῆς ἔξ εἰσι γενέθλης.</line><line lnr="13.131">καὶ γὰρ νῦν Ὀδυσῆ᾽ ἐφάμην κακὰ πολλὰ παθόντα</line><line lnr="13.132">οἴκαδ᾽ ἐλεύσεσθαι: νόστον δέ οἱ οὔ ποτ᾽ ἀπηύρων</line><line lnr="13.133">πάγχυ, ἐπεὶ σὺ πρῶτον ὑπέσχεο καὶ κατένευσας.</line><line lnr="13.134">οἱ δ᾽ εὕδοντ᾽ ἐν νηῒ θοῇ ἐπὶ πόντον ἄγοντες</line><line lnr="13.135">κάτθεσαν εἰν Ἰθάκῃ,  ἔδοσαν δέ οἱ ἄσπετα  δῶρα,</line><line lnr="13.136">χαλκόν τε χρυσόν τε ἅλις ἐσθῆτά θ᾽ ὑφαντήν,</line><line lnr="13.137">πόλλ᾽, ὅσ᾽ ἂν οὐδέ ποτε Τροίης ἐξήρατ᾽ Ὀδυσσεύς,</line><line lnr="13.138">εἴ περ ἀπήμων ἦλθε, λαχὼν ἀπὸ ληΐδος αἶσαν.</line><line lnr="13.139">τὸν δ᾽ ἀπαμειβόμενος προσέφη νεφεληγερέτα Ζεὺς:</line><line lnr="13.140">ὢ πόποι,  ἐννοσίγαι᾽ εὐρυσθενές, οἷον ἔειπες.</line><line lnr="13.141">οὔ τί σ᾽ ἀτιμάζουσι θεοί: χαλεπὸν δέ κεν εἴη</line><line lnr="13.142">πρεσβύτατον καὶ ἄριστον ἀτιμίῃσιν ἰάλλειν.</line><line lnr="13.143">ἀνδρῶν δ᾽ εἴ πέρ τίς σε βίῃ καὶ κάρτεϊ εἴκων</line><line lnr="13.144">οὔ τι τίει. σοὶ δ᾽ ἐστὶ καὶ ἐξοπίσω τίσις αἰεί.</line><line lnr="13.145">ἔρξον ὅπως ἐθέλεις καί τοι φίλον ἔπλετο θυμῷ.</line><line lnr="13.146">τὸν δ᾽ ἠμείβετ᾽ ἔπειτα Ποσειδάων ἐνοσίχθων:</line><line lnr="13.147">αἶψά κ᾽ ἐγὼν ἔρξαιμι, κελαινεφές, ὡς ἀγορεύεις:</line><line lnr="13.148">ἀλλὰ σὸν αἰεὶ θυμὸν ὀπίζομαι ἠδ᾽ ἀλεείνω.</line><line lnr="13.149">νῦν αὖ Φαιήκων ἐθέλω περικαλλέα νῆα,</line><line lnr="13.150">ἐκ πομπῆς ἀνιοῦσαν,  ἐν ἠεροειδέϊ πόντῳ</line><line lnr="13.151">ῥαῖσαι, ἵν᾽ ἤδη σχῶνται, ἀπολλήξωσι δὲ πομπῆς</line><line lnr="13.152">ἀνθρώπων, μέγα δέ σφιν ὄρος πόλει ἀμφικαλύψαι.</line><line lnr="13.153">τὸν δ᾽ ἀπαμειβόμενος προσέφη νεφεληγερέτα Ζεύς:</line><line lnr="13.154">ὢ πέπον, ὡς μὲν ἐμῷ θυμῷ δοκεῖ εἶναι ἄριστα,</line><line lnr="13.155">ὁππότε κεν δὴ πάντες ἐλαυνομένην προΐδωνται</line><line lnr="13.156">λαοὶ ἀπὸ πτόλιος, θεῖναι λίθον ἐγγύθι γαίης</line><line lnr="13.157">νηῒ θοῇ ἴκελον, ἵνα θαυμάζωσιν ἅπαντες</line><line lnr="13.158">ἄνθρωποι, μέγα δέ σφιν ὄρος πόλει ἀμφικαλύψαι.</line><line lnr="13.159">αὐτὰρ ἐπεὶ τό γ᾽ ἄκουσε Ποσειδάων ἐνοσίχθων,</line><line lnr="13.160">βῆ ῥ᾽ ἴμεν ἐς Σχερίην,  ὅθι Φαίηκες γεγάασιν.</line><line lnr="13.161">ἔνθ᾽ ἔμεν᾽: ἡ δὲ μάλα σχεδὸν ἤλυθε ποντοπόρος νηῦς</line><line lnr="13.162">ῥίμφα διωκομένη: τῆς δὲ σχεδὸν ἦλθ᾽ ἐνοσίχθων,</line><line lnr="13.163">ὅς μιν λᾶαν ἔθηκε καὶ ἐρρίζωσεν ἔνερθε</line><line lnr="13.164">χειρὶ καταπρηνεῖ ἐλάσας: ὁ δὲ νόσφι βεβήκει.</line><line lnr="13.165">οἱ δὲ πρὸς ἀλλήλους ἔπεα πτερόεντ᾽ ἀγόρευον</line><line lnr="13.166">Φαίηκες δολιχήρετμοι, ναυσίκλυτοι ἄνδρες.</line><line lnr="13.167">ὧδε δέ τις εἴπεσκεν ἰδὼν ἐς πλησίον ἄλλον:</line><line lnr="13.168">ὤ μοι, τίς δὴ νῆα θοὴν ἐπέδησ᾽ ἐνὶ πόντῳ</line><line lnr="13.169">οἴκαδ᾽ ἐλαυνομένην; καὶ δὴ προὐφαίνετο πᾶσα.</line><line lnr="13.170">ὣς ἄρα τις εἴπεσκε: τὰ δ᾽ οὐκ ἴσαν ὡς ἐτέτυκτο.</line><line lnr="13.171">τοῖσιν δ᾽ Ἀλκίνοος ἀγορήσατο καὶ μετέειπεν:</line><line lnr="13.172">ὢ πόποι, ἦ μάλα δή με παλαίφατα θέσφαθ᾽ ἱκάνει</line><line lnr="13.173">πατρὸς ἐμοῦ, ὃς ἔφασκε Ποσειδάων᾽ ἀγάσασθαι</line><line lnr="13.174">ἡμῖν, οὕνεκα πομποὶ ἀπήμονές εἰμεν ἁπάντων.</line><line lnr="13.175">φῆ ποτὲ Φαιήκων ἀνδρῶν περικαλλέα, νῆα,</line><line lnr="13.176">ἐκ πομπῆς ἀνιοῦσαν, ἐν ἠεροειδέϊ πόντῳ</line><line lnr="13.177">ῥαισέμεναι, μέγα δ᾽ ἧμιν ὄρος πόλει ἀμφικαλύψειν.</line><line lnr="13.178">ὣς ἀγόρευ᾽ ὁ γέρων: τὰ δὲ δὴ νῦν πάντα τελεῖται.</line><line lnr="13.179">ἀλλ᾽ ἄγεθ᾽, ὡς ἂν ἐγὼ εἴπω, πειθώμεθα πάντες:</line><line lnr="13.180">πομπῆς μὲν παύσασθε βροτῶν,  ὅτε κέν τις ἵκηται</line><line lnr="13.181">ἡμέτερον προτὶ ἄστυ: Ποσειδάωνι δὲ ταύρους</line><line lnr="13.182">δώδεκα κεκριμένους ἱερεύσομεν, αἴ κ᾽ ἐλεήσῃ,</line><line lnr="13.183">μηδ᾽ ἡμῖν περίμηκες ὄρος πόλει ἀμφικαλύψῃ.</line><line lnr="13.184">ὣς ἔφαθ᾽, οἱ δ᾽ ἔδεισαν, ἑτοιμάσσαντο δὲ ταύρους.</line><line lnr="13.185">ὣς οἱ μέν ῥ᾽ εὔχοντο Ποσειδάωνι ἄνακτι</line><line lnr="13.186">δήμου Φαιήκων ἡγήτορες ἠδὲ μέδοντες,</line><line lnr="13.187">ἑσταότες περὶ βωμόν. ὁ δ᾽ ἔγρετο δῖος Ὀδυσσεὺς</line><line lnr="13.188">εὕδων ἐν γαίῃ πατρωΐῃ, οὐδέ μιν ἔγνω,</line><line lnr="13.189">ἤδη δὴν ἀπεών: περὶ γὰρ θεὸς ἠέρα χεῦε</line><line lnr="13.190">Παλλὰς Ἀθηναίη,  κούρη Διός, ὄφρα μιν αὐτὸν</line><line lnr="13.191">ἄγνωστον τεύξειεν ἕκαστά τε μυθήσαιτο,</line><line lnr="13.192">μή μιν πρὶν ἄλοχος γνοίη ἀστοί τε φίλοι τε,</line><line lnr="13.193">πρὶν πᾶσαν μνηστῆρας ὑπερβασίην ἀποτῖσαι.</line><line lnr="13.194">τοὔνεκ᾽ ἄρ᾽ ἀλλοειδέα φαινέσκετο πάντα ἄνακτι,</line><line lnr="13.195">ἀτραπιτοί τε διηνεκέες λιμένες τε πάνορμοι</line><line lnr="13.196">πέτραι τ᾽ ἠλίβατοι καὶ δένδρεα τηλεθόωντα.</line><line lnr="13.197">στῆ δ᾽ ἄρ᾽ ἀναΐξας καί ῥ᾽ εἴσιδε πατρίδα γαῖαν:</line><line lnr="13.198">ᾤμωξέν τ᾽ ἄρ ἔπειτα καὶ ὣ πεπλήγετο μηρὼ</line><line lnr="13.199">χερσὶ καταπρηνέσσ᾽, ὀλοφυρόμενος δ᾽ ἔπος ηὔδα:</line><line lnr="13.200">ὤ μοι ἐγώ,  τέων αὖτε βροτῶν ἐς γαῖαν ἱκάνω;</line><line lnr="13.201">ἦ ῥ᾽ οἵ γ᾽ ὑβρισταί τε καὶ ἄγριοι οὐδὲ δίκαιοι,</line><line lnr="13.202">ἦε φιλόξεινοι, καί σφιν νόος ἐστὶ θεουδής;</line><line lnr="13.203">πῇ δὴ χρήματα πολλὰ φέρω τάδε; πῇ τε καὶ αὐτὸς</line><line lnr="13.204">πλάζομαι; αἴθ᾽ ὄφελον μεῖναι παρὰ Φαιήκεσσιν</line><line lnr="13.205">αὐτοῦ: ἐγὼ δέ κεν ἄλλον ὑπερμενέων βασιλήων</line><line lnr="13.206">ἐξικόμην, ὅς κέν μ᾽ ἐφίλει καὶ ἔπεμπε νέεσθαι.</line><line lnr="13.207">νῦν δ᾽ οὔτ᾽ ἄρ πῃ θέσθαι ἐπίσταμαι, οὐδὲ μὲν αὐτοῦ</line><line lnr="13.208">καλλείψω, μή πώς μοι ἕλωρ ἄλλοισι γένηται.</line><line lnr="13.209">ὢ πόποι, οὐκ ἄρα πάντα νοήμονες οὐδὲ δίκαιοι</line><line lnr="13.210">ἦσαν Φαιήκων ἡγήτορες ἠδὲ μέδοντες,</line><line lnr="13.211">οἵ μ᾽ εἰς ἄλλην γαῖαν ἀπήγαγον, ἦ τέ μ᾽ ἔφαντο</line><line lnr="13.212">ἄξειν εἰς Ἰθάκην εὐδείελον, οὐδ᾽ ἐτέλεσσαν.</line><line lnr="13.213">Ζεὺς σφέας τίσαιτο ἱκετήσιος, ὅς τε καὶ ἄλλους</line><line lnr="13.214">ἀνθρώπους ἐφορᾷ καὶ τίνυται ὅς τις ἁμάρτῃ.</line><line lnr="13.215">ἀλλ᾽ ἄγε δὴ τὰ χρήματ᾽ ἀριθμήσω καὶ ἴδωμαι,</line><line lnr="13.216">μή τί μοι οἴχωνται κοίλης ἐπὶ νηὸς ἄγοντες.</line><line lnr="13.217">ὣς εἰπὼν τρίποδας περικαλλέας ἠδὲ λέβητας</line><line lnr="13.218">ἠρίθμει καὶ χρυσὸν ὑφαντά τε εἵματα καλά.</line><line lnr="13.219">τῶν μὲν ἄρ᾽ ὀύ τι πόθει: ὁ δ᾽ ὀδύρετο πατρίδα γαῖαν</line><line lnr="13.220">ἑρπύζων παρὰ θῖνα πολυφλοίσβοιο θαλάσσης,</line><line lnr="13.221">πόλλ᾽ ὀλοφυρόμενος. σχεδόθεν δέ οἱ ἦλθεν Ἀθήνη,</line><line lnr="13.222">ἀνδρὶ δέμας εἰκυῖα νέῳ, ἐπιβώτορι μήλων,</line><line lnr="13.223">παναπάλῳ, οἷοί τε ἀνάκτων παῖδες ἔασι,</line><line lnr="13.224">δίπτυχον ἀμφ᾽ ὤμοισιν ἔχουσ᾽ εὐεργέα λώπην:</line><line lnr="13.225">ποσσὶ δ᾽ ὑπὸ λιπαροῖσι πέδιλ᾽ ἔχε,  χερσὶ δ᾽ ἄκοντα.</line><line lnr="13.226">τὴν δ᾽ Ὀδυσεὺς γήθησεν ἰδὼν καὶ ἐναντίος ἦλθε,</line><line lnr="13.227">καί μιν φωνήσας ἔπεα πτερόεντα προσηύδα:</line><line lnr="13.228">ὦ φίλ᾽, ἐπεί σε πρῶτα κιχάνω τῷδ᾽ ἐνὶ χώρῳ,</line><line lnr="13.229">χαῖρέ τε καὶ μή μοί τι κακῷ νόῳ ἀντιβολήσαις,</line><line lnr="13.230">ἀλλὰ σάω μὲν ταῦτα,  σάω δ᾽ ἐμέ: σοὶ γὰρ ἐγώ γε</line><line lnr="13.231">εὔχομαι ὥς τε θεῷ καί σευ φίλα γούναθ᾽ ἱκάνω.</line><line lnr="13.232">καί μοι τοῦτ᾽ ἀγόρευσον ἐτήτυμον, ὄφρ᾽ ἐῢ εἰδῶ:</line><line lnr="13.233">τίς γῆ, τίς δῆμος, τίνες ἀνέρες ἐγγεγάασιν;</line><line lnr="13.234">ἦ πού τις νήσων εὐδείελος, ἦέ τις ἀκτὴ</line><line lnr="13.235">κεῖθ᾽ ἁλὶ κεκλιμένη ἐριβώλακος ἠπείροιο;</line><line lnr="13.236">τὸν δ᾽ αὖτε προσέειπε θεὰ γλαυκῶπις Ἀθήνη:</line><line lnr="13.237">νήπιός εἰς, ὦ ξεῖν᾽, ἢ τηλόθεν εἰλήλουθας,</line><line lnr="13.238">εἰ δὴ τήνδε τε γαῖαν ἀνείρεαι. οὐδέ τι λίην</line><line lnr="13.239">οὕτω νώνυμός ἐστιν: ἴσασι δέ μιν μάλα πολλοί,</line><line lnr="13.240">ἠμὲν ὅσοι ναίουσι πρὸς ἠῶ τ᾽ ἠέλιόν τε,</line><line lnr="13.241">ἠδ᾽ ὅσσοι μετόπισθε ποτὶ ζόφον ἠερόεντα.</line><line lnr="13.242">ἦ τοι μὲν τρηχεῖα καὶ οὐχ ἱππήλατός ἐστιν,</line><line lnr="13.243">οὐδὲ λίην λυπρή, ἀτὰρ οὐδ᾽ εὐρεῖα τέτυκται.</line><line lnr="13.244">ἐν μὲν γάρ οἱ σῖτος ἀθέσφατος, ἐν δέ τε οἶνος</line><line lnr="13.245">γίγνεται: αἰεὶ δ᾽ ὄμβρος ἔχει τεθαλυῖά τ᾽ ἐέρση:</line><line lnr="13.246">αἰγίβοτος δ᾽ ἀγαθὴ καὶ βούβοτος: ἔστι μὲν ὕλη</line><line lnr="13.247">παντοίη, ἐν δ᾽ ἀρδμοὶ ἐπηετανοὶ παρέασι.</line><line lnr="13.248">τῷ τοι, ξεῖν᾽, Ἰθάκης γε καὶ ἐς Τροίην ὄνομ᾽ ἵκει,</line><line lnr="13.249">τήν περ τηλοῦ φασὶν Ἀχαιΐδος ἔμμεναι αἴης.</line><line lnr="13.250">ὣς φάτο,  γήθησεν δὲ πολύτλας δῖος Ὀδυσσεύς,</line><line lnr="13.251">χαίρων ᾗ γαίῃ πατρωΐῃ, ὥς οἱ ἔειπε</line><line lnr="13.252">Παλλὰς Ἀθηναίη, κούρη Διὸς, αἰγιόχοιο:</line><line lnr="13.253">καί μιν φωνήσας ἔπεα πτερόεντα προσηύδα:</line><line lnr="13.254">οὐδ᾽ ὅ γ᾽ ἀληθέα εἶπε, πάλιν δ᾽ ὅ γε λάζετο μῦθον,</line><line lnr="13.255">αἰεὶ ἐνὶ στήθεσσι νόον πολυκερδέα νωμῶν:</line><line lnr="13.256">πυνθανόμην Ἰθάκης γε καὶ ἐν Κρήτῃ εὐρείῃ,</line><line lnr="13.257">τηλοῦ ὑπὲρ πόντου: νῦν δ᾽ εἰλήλουθα καὶ αὐτὸς</line><line lnr="13.258">χρήμασι σὺν τοίσδεσσι: λιπὼν δ᾽ ἔτι παισὶ τοσαῦτα</line><line lnr="13.259">φεύγω, ἐπεὶ φίλον υἷα κατέκτανον Ἰδομενῆος,</line><line lnr="13.260">Ὀρσίλοχον πόδας ὠκύν,  ὃς ἐν Κρήτῃ εὐρείῃ</line><line lnr="13.261">ἀνέρας ἀλφηστὰς νίκα ταχέεσσι πόδεσσιν,</line><line lnr="13.262">οὕνεκά με στερέσαι τῆς ληΐδος ἤθελε πάσης</line><line lnr="13.263">Τρωϊάδος, τῆς εἵνεκ᾽ ἐγὼ πάθον ἄλγεα θυμῷ,</line><line lnr="13.264">ἀνδρῶν τε πτολέμους ἀλεγεινά τε κύματα πείρων,</line><line lnr="13.265">οὕνεκ᾽ ἄρ᾽ οὐχ ᾧ πατρὶ χαριζόμενος θεράπευον</line><line lnr="13.266">δήμῳ ἔνι Τρώων, ἀλλ᾽ ἄλλων ἦρχον ἑταίρων.</line><line lnr="13.267">τὸν μὲν ἐγὼ κατιόντα βάλον χαλκήρεϊ δουρὶ</line><line lnr="13.268">ἀγρόθεν, ἐγγὺς ὁδοῖο λοχησάμενος σὺν ἑταίρῳ:</line><line lnr="13.269">νὺξ δὲ μάλα δνοφερὴ κάτεχ᾽ οὐρανόν, οὐδέ τις ἡμέας</line><line lnr="13.270">ἀνθρώπων ἐνόησε,  λάθον δέ ἑ θυμὸν ἀπούρας.</line><line lnr="13.271">αὐτὰρ ἐπεὶ δὴ τόν γε κατέκτανον ὀξέϊ χαλκῷ,</line><line lnr="13.272">αὐτίκ᾽ ἐγὼν ἐπὶ νῆα κιὼν Φοίνικας ἀγαυοὺς</line><line lnr="13.273">ἐλλισάμην, καί σφιν μενοεικέα ληΐδα δῶκα:</line><line lnr="13.274">τούς μ᾽ ἐκέλευσα Πύλονδε καταστῆσαι καὶ ἐφέσσαι</line><line lnr="13.275">ἢ εἰς Ἤλιδα δῖαν,  ὅθι κρατέουσιν Ἐπειοί.</line><line lnr="13.276">ἀλλ᾽ ἦ τοι σφέας κεῖθεν ἀπώσατο ἲς ἀνέμοιο</line><line lnr="13.277">πόλλ᾽ ἀεκαζομένους, οὐδ᾽ ἤθελον ἐξαπατῆσαι.</line><line lnr="13.278">κεῖθεν δὲ πλαγχθέντες ἱκάνομεν ἐνθάδε νυκτός.</line><line lnr="13.279">σπουδῇ δ᾽ ἐς λιμένα προερέσσαμεν, οὐδέ τις ἡμῖν</line><line lnr="13.280">δόρπου μνῆστις ἔην,  μάλα περ χατέουσιν ἑλέσθαι,</line><line lnr="13.281">ἀλλ᾽ αὔτως ἀποβάντες ἐκείμεθα νηὸς ἅπαντες.</line><line lnr="13.282">ἔνθ᾽ ἐμὲ μὲν γλυκὺς ὕπνος ἐπήλυθε κεκμηῶτα,</line><line lnr="13.283">οἱ δὲ χρήματ᾽ ἐμὰ γλαφυρῆς ἐκ νηὸς ἑλόντες</line><line lnr="13.284">κάτθεσαν, ἔνθα περ αὐτὸς ἐπὶ ψαμάθοισιν ἐκείμην.</line><line lnr="13.285">οἱ δ᾽ ἐς Σιδονίην εὖ ναιομένην ἀναβάντες</line><line lnr="13.286">ᾤχοντ᾽: αὐτὰρ ἐγὼ λιπόμην ἀκαχήμενος ἦτορ.</line><line lnr="13.287">ὣς φάτο, μείδησεν δὲ θεὰ γλαυκῶπις Ἀθήνη,</line><line lnr="13.288">χειρί τέ μιν κατέρεξε: δέμας δ᾽ ἤϊκτο γυναικὶ</line><line lnr="13.289">καλῇ τε μεγάλῃ τε καὶ ἀγλαὰ ἔργα ἰδυίῃ:</line><line lnr="13.290">καί μιν φωνήσασ᾽ ἔπεα πτερόεντα προσηύδα:</line><line lnr="13.291">κερδαλέος κ᾽ εἴη καὶ ἐπίκλοπος ὅς σε παρέλθοι</line><line lnr="13.292">ἐν πάντεσσι δόλοισι, καὶ εἰ θεὸς ἀντιάσειε.</line><line lnr="13.293">σχέτλιε, ποικιλομῆτα, δόλων ἆτ᾽, οὐκ ἄρ᾽ ἔμελλες,</line><line lnr="13.294">οὐδ᾽ ἐν σῇ περ ἐὼν γαίῃ, λήξειν ἀπατάων</line><line lnr="13.295">μύθων τε κλοπίων,  οἵ τοι πεδόθεν φίλοι εἰσίν.</line><line lnr="13.296">ἀλλ᾽ ἄγε, μηκέτι ταῦτα λεγώμεθα, εἰδότες ἄμφω</line><line lnr="13.297">κέρδε᾽, ἐπεὶ σὺ μέν ἐσσι βροτῶν ὄχ᾽ ἄριστος ἁπάντων</line><line lnr="13.298">βουλῇ καὶ μύθοισιν, ἐγὼ δ᾽ ἐν πᾶσι θεοῖσι</line><line lnr="13.299">μήτι τε κλέομαι καὶ κέρδεσιν: οὐδὲ σύ γ᾽ ἔγνως</line><line lnr="13.300">Παλλάδ᾽ Ἀθηναίην,  κούρην Διός, ἥ τέ τοι αἰεὶ</line><line lnr="13.301">ἐν πάντεσσι πόνοισι παρίσταμαι ἠδὲ φυλάσσω,</line><line lnr="13.302">καὶ δέ σε Φαιήκεσσι φίλον πάντεσσιν ἔθηκα,</line><line lnr="13.303">νῦν αὖ δεῦρ᾽ ἱκόμην, ἵνα τοι σὺν μῆτιν ὑφήνω</line><line lnr="13.304">χρήματά τε κρύψω, ὅσα τοι Φαίηκες ἀγαυοὶ</line><line lnr="13.305">ὤπασαν οἴκαδ᾽ ἰόντι ἐμῇ βουλῇ τε νόῳ τε,</line><line lnr="13.306">εἴπω θ᾽ ὅσσα τοι αἶσα δόμοις ἔνι ποιητοῖσι</line><line lnr="13.307">κήδε᾽ ἀνασχέσθαι: σὺ δὲ τετλάμεναι καὶ ἀνάγκῃ,</line><line lnr="13.308">μηδέ τῳ ἐκφάσθαι μήτ᾽ ἀνδρῶν μήτε γυναικῶν,</line><line lnr="13.309">πάντων, οὕνεκ᾽ ἄρ᾽ ἦλθες ἀλώμενος, ἀλλὰ σιωπῇ</line><line lnr="13.310">πάσχειν ἄλγεα πολλά,  βίας ὑποδέγμενος ἀνδρῶν.</line><line lnr="13.311">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="13.312">ἀργαλέον σε, θεά, γνῶναι βροτῷ ἀντιάσαντι,</line><line lnr="13.313">καὶ μάλ᾽ ἐπισταμένῳ: σὲ γὰρ αὐτὴν παντὶ ἐΐσκεις.</line><line lnr="13.314">τοῦτο δ᾽ ἐγὼν εὖ οἶδ᾽, ὅτι μοι πάρος ἠπίη ἦσθα,</line><line lnr="13.315">ἧος ἐνὶ Τροίῃ πολεμίζομεν υἷες Ἀχαιῶν.</line><line lnr="13.316">αὐτὰρ ἐπεὶ Πριάμοιο πόλιν διεπέρσαμεν αἰπήν,</line><line lnr="13.317">βῆμεν δ᾽ ἐν νήεσσι, θεὸς δ᾽ ἐκέδασσεν Ἀχαιούς,</line><line lnr="13.318">οὔ σέ γ᾽ ἔπειτα ἴδον, κούρη Διός, οὐδ᾽ ἐνόησα</line><line lnr="13.319">νηὸς ἐμῆς ἐπιβᾶσαν, ὅπως τί μοι ἄλγος ἀλάλκοις.</line><line lnr="13.320">ἀλλ᾽ αἰεὶ φρεσὶν ᾗσιν ἔχων δεδαϊγμένον ἦτορ</line><line lnr="13.321">ἠλώμην, ἧός με θεοὶ κακότητος ἔλυσαν:</line><line lnr="13.322">πρίν γ᾽ ὅτε Φαιήκων ἀνδρῶν ἐν πίονι δήμῳ</line><line lnr="13.323">θάρσυνάς τε ἔπεσσι καὶ ἐς πόλιν ἤγαγες αὐτή.</line><line lnr="13.324">νῦν δέ σε πρὸς πατρὸς γουνάζομαι—οὐ γὰρ ὀΐω</line><line lnr="13.325">ἥκειν εἰς Ἰθάκην εὐδείελον,  ἀλλά τιν᾽ ἄλλην</line><line lnr="13.326">γαῖαν ἀναστρέφομαι: σὲ δὲ κερτομέουσαν ὀΐω</line><line lnr="13.327">ταῦτ᾽ ἀγορευέμεναι, ἵν᾽ ἐμὰς φρένας ἠπεροπεύσῃς—</line><line lnr="13.328">εἰπέ μοι εἰ ἐτεόν γε φίλην ἐς πατρίδ᾽ ἱκάνω.</line><line lnr="13.329">τὸν δ᾽ ἠμείβετ᾽ ἔπειτα θεὰ γλαυκῶπις Ἀθήνη:</line><line lnr="13.330">αἰεί τοι τοιοῦτον ἐνὶ στήθεσσι νόημα:</line><line lnr="13.331">τῷ σε καὶ οὐ δύναμαι προλιπεῖν δύστηνον ἐόντα,</line><line lnr="13.332">οὕνεκ᾽ ἐπητής ἐσσι καὶ ἀγχίνοος καὶ ἐχέφρων.</line><line lnr="13.333">ἀσπασίως γάρ κ᾽ ἄλλος ἀνὴρ ἀλαλήμενος ἐλθὼν</line><line lnr="13.334">ἵετ᾽ ἐνὶ μεγάροις ἰδέειν παῖδάς τ᾽ ἄλοχόν τε:</line><line lnr="13.335">σοὶ δ᾽ οὔ πω φίλον ἐστὶ δαήμεναι οὐδὲ πυθέσθαι,</line><line lnr="13.336">πρίν γ᾽ ἔτι σῆς ἀλόχου πειρήσεαι, ἥ τέ τοι αὔτως</line><line lnr="13.337">ἧσται ἐνὶ μεγάροισιν, ὀϊζυραὶ δέ οἱ αἰεὶ</line><line lnr="13.338">φθίνουσιν νύκτες τε καὶ ἤματα δάκρυ χεούσῃ.</line><line lnr="13.339">αὐτὰρ ἐγὼ τὸ μὲν οὔ ποτ᾽ ἀπίστεον, ἀλλ᾽ ἐνὶ θυμῷ</line><line lnr="13.340">ᾔδε᾽,  ὃ νοστήσεις ὀλέσας ἄπο πάντας ἑταίρους:</line><line lnr="13.341">ἀλλά τοι οὐκ ἐθέλησα Ποσειδάωνι μάχεσθαι</line><line lnr="13.342">πατροκασιγνήτῳ, ὅς τοι κότον ἔνθετο θυμῷ,</line><line lnr="13.343">χωόμενος ὅτι οἱ υἱὸν φίλον ἐξαλάωσας.</line><line lnr="13.344">ἀλλ᾽ ἄγε τοι δείξω Ἰθάκης ἕδος, ὄφρα πεποίθῃς.</line><line lnr="13.345">Φόρκυνος μὲν ὅδ᾽ ἐστὶ λιμήν,  ἁλίοιο γέροντος,</line><line lnr="13.346">ἥδε δ᾽ ἐπὶ κρατὸς λιμένος τανύφυλλος ἐλαίη:</line><line lnr="13.347">ἀγχόθι δ᾽ αὐτῆς ἄντρον ἐπήρατον ἠεροειδές,</line><line lnr="13.348">ἱρὸν νυμφάων, αἳ νηϊάδες καλέονται:</line><line lnr="13.349">τοῦτο δέ τοι σπέος ἐστὶ κατηρεφές, ἔνθα σὺ πολλὰς</line><line lnr="13.350">ἔρδεσκες νύμφῃσι τεληέσσας ἑκατόμβας:</line><line lnr="13.351">τοῦτο δὲ Νήριτόν ἐστιν ὄρος καταειμένον ὕλῃ.</line><line lnr="13.352">ὣς εἰποῦσα θεὰ σκέδασ᾽ ἠέρα, εἴσατο δὲ χθών:</line><line lnr="13.353">γήθησέν τ᾽ ἄρ᾽ ἔπειτα πολύτλας δῖος Ὀδυσσεύς,</line><line lnr="13.354">χαίρων ᾗ γαίῃ, κύσε δὲ ζείδωρον ἄρουραν.</line><line lnr="13.355">αὐτίκα δὲ νύμφῃς ἠρήσατο, χεῖρας ἀνασχών:</line><line lnr="13.356">νύμφαι νηϊάδες, κοῦραι Διός, οὔ ποτ᾽ ἐγώ γε</line><line lnr="13.357">ὄψεσθ᾽ ὔμμ᾽ ἐφάμην: νῦν δ᾽ εὐχωλῇς ἀγανῇσι</line><line lnr="13.358">χαίρετ᾽: ἀτὰρ καὶ δῶρα διδώσομεν, ὡς τὸ πάρος περ,</line><line lnr="13.359">αἴ κεν ἐᾷ πρόφρων με Διὸς θυγάτηρ ἀγελείη</line><line lnr="13.360">αὐτόν τε ζώειν καί μοι φίλον υἱὸν ἀέξῃ.</line><line lnr="13.361">τὸν δ᾽ αὖτε προσέειπε θεὰ γλαυκῶπις Ἀθήνη:</line><line lnr="13.362">θάρσει, μή τοι ταῦτα μετὰ φρεσὶ σῇσι μελόντων.</line><line lnr="13.363">ἀλλὰ χρήματα μὲν μυχῷ ἄντρου θεσπεσίοιο</line><line lnr="13.364">θείμεν αὐτίκα νῦν, ἵνα περ τάδε τοι σόα μίμνῃ:</line><line lnr="13.365">αὐτοὶ δὲ φραζώμεθ᾽ ὅπως ὄχ᾽ ἄριστα γένηται.</line><line lnr="13.366">ὣς εἰποῦσα θεὰ δῦνε σπέος ἠεροειδές,</line><line lnr="13.367">μαιομένη κευθμῶνας ἀνὰ σπέος: αὐτὰρ Ὀδυσσεὺς</line><line lnr="13.368">ἆσσον πάντ᾽ ἐφόρει, χρυσὸν καὶ ἀτειρέα χαλκὸν</line><line lnr="13.369">εἵματά τ᾽ εὐποίητα, τά οἱ Φαίηκες ἔδωκαν.</line><line lnr="13.370">καὶ τὰ μὲν εὖ κατέθηκε,  λίθον δ᾽ ἐπέθηκε θύρῃσι</line><line lnr="13.371">Παλλὰς Ἀθηναίη, κούρη Διὸς αἰγιόχοιο.</line><line lnr="13.372">τὼ δὲ καθεζομένω ἱερῆς παρὰ πυθμέν᾽ ἐλαίης</line><line lnr="13.373">φραζέσθην μνηστῆρσιν ὑπερφιάλοισιν ὄλεθρον.</line><line lnr="13.374">τοῖσι δὲ μύθων ἦρχε θεὰ γλαυκῶπις Ἀθήνη:</line><line lnr="13.375">διογενὲς Λαερτιάδη,  πολυμήχαν᾽ Ὀδυσσεῦ,</line><line lnr="13.376">φράζευ ὅπως μνηστῆρσιν ἀναιδέσι χεῖρας ἐφήσεις,</line><line lnr="13.377">οἳ δή τοι τρίετες μέγαρον κάτα κοιρανέουσι,</line><line lnr="13.378">μνώμενοι ἀντιθέην ἄλοχον καὶ ἕδνα διδόντες:</line><line lnr="13.379">ἡ δὲ σὸν αἰεὶ νόστον ὀδυρομένη κατὰ θυμὸν</line><line lnr="13.380">πάντας μέν ῥ᾽ ἔλπει καὶ ὑπίσχεται ἀνδρὶ ἑκάστῳ,</line><line lnr="13.381">ἀγγελίας προϊεῖσα, νόος δέ οἱ ἄλλα μενοινᾷ.</line><line lnr="13.382">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="13.383">ὢ πόποι, ἦ μάλα δὴ Ἀγαμέμνονος Ἀτρεΐδαο</line><line lnr="13.384">φθίσεσθαι κακὸν οἶτον ἐνὶ μεγάροισιν ἔμελλον,</line><line lnr="13.385">εἰ μή μοι σὺ ἕκαστα,  θεά, κατὰ μοῖραν ἔειπες.</line><line lnr="13.386">ἀλλ᾽ ἄγε μῆτιν ὕφηνον, ὅπως ἀποτίσομαι αὐτούς:</line><line lnr="13.387">πὰρ δέ μοι αὐτὴ στῆθι, μένος πολυθαρσὲς ἐνεῖσα,</line><line lnr="13.388">οἷον ὅτε Τροίης λύομεν λιπαρὰ κρήδεμνα.</line><line lnr="13.389">αἴ κέ μοι ὣς μεμαυῖα παρασταίης, γλαυκῶπι,</line><line lnr="13.390">καί κε τριηκοσίοισιν ἐγὼν ἄνδρεσσι μαχοίμην</line><line lnr="13.391">σὺν σοί, πότνα θεά, ὅτε μοι πρόφρασσ᾽ ἐπαρήγοις.</line><line lnr="13.392">τὸν δ᾽ ἠμείβετ᾽ ἔπειτα θεὰ γλαυκῶπις Ἀθήνη:</line><line lnr="13.393">καὶ λίην τοι ἐγώ γε παρέσσομαι, οὐδέ με λήσεις,</line><line lnr="13.394">ὁππότε κεν δὴ ταῦτα πενώμεθα: καί τιν᾽ ὀΐω</line><line lnr="13.395">αἵματί τ᾽ ἐγκεφάλῳ τε παλαξέμεν ἄσπετον οὖδας</line><line lnr="13.396">ἀνδρῶν μνηστήρων, οἵ τοι βίοτον κατέδουσιν.</line><line lnr="13.397">ἀλλ᾽ ἄγε σ᾽ ἄγνωστον τεύξω πάντεσσι βροτοῖσι:</line><line lnr="13.398">κάρψω μὲν χρόα καλὸν ἐνὶ γναμπτοῖσι μέλεσσι,</line><line lnr="13.399">ξανθὰς δ᾽ ἐκ κεφαλῆς ὀλέσω τρίχας, ἀμφὶ δὲ λαῖφος</line><line lnr="13.400">ἕσσω ὅ κε στυγέῃσιν ἰδὼν ἄνθρωπον  ἔχοντα,</line><line lnr="13.401">κνυζώσω δέ τοι ὄσσε πάρος περικαλλέ᾽ ἐόντε,</line><line lnr="13.402">ὡς ἂν ἀεικέλιος πᾶσι μνηστῆρσι φανήῃς</line><line lnr="13.403">σῇ τ᾽ ἀλόχῳ καὶ παιδί, τὸν ἐν μεγάροισιν ἔλειπες.</line><line lnr="13.404">αὐτὸς δὲ πρώτιστα συβώτην εἰσαφικέσθαι,</line><line lnr="13.405">ὅς τοι ὑῶν ἐπίουρος,  ὁμῶς δέ τοι ἤπια οἶδε,</line><line lnr="13.406">παῖδά τε σὸν φιλέει καὶ ἐχέφρονα Πηνελόπειαν.</line><line lnr="13.407">δήεις τόν γε σύεσσι παρήμενον: αἱ δὲ νέμονται</line><line lnr="13.408">πὰρ Κόρακος πέτρῃ ἐπί τε κρήνῃ Ἀρεθούσῃ,</line><line lnr="13.409">ἔσθουσαι βάλανον μενοεικέα καὶ μέλαν ὕδωρ</line><line lnr="13.410">πίνουσαι,  τά θ᾽ ὕεσσι τρέφει τεθαλυῖαν ἀλοιφήν.</line><line lnr="13.411">ἔνθα μένειν καὶ πάντα παρήμενος ἐξερέεσθαι,</line><line lnr="13.412">ὄφρ᾽ ἂν ἐγὼν ἔλθω Σπάρτην ἐς καλλιγύναικα</line><line lnr="13.413">Τηλέμαχον καλέουσα, τεὸν φίλον υἱόν, Ὀδυσσεῦ:</line><line lnr="13.414">ὅς τοι ἐς εὐρύχορον Λακεδαίμονα πὰρ Μενέλαον</line><line lnr="13.415">ᾤχετο πευσόμενος μετὰ σὸν κλέος,  εἴ που ἔτ᾽ εἴης.</line><line lnr="13.416">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="13.417">τίπτε τ᾽ ἄρ᾽ οὔ οἱ ἔειπες, ἐνὶ φρεσὶ πάντα ἰδυῖα;</line><line lnr="13.418">ἦ ἵνα που καὶ κεῖνος ἀλώμενος ἄλγεα πάσχῃ</line><line lnr="13.419">πόντον ἐπ᾽ ἀτρύγετον: βίοτον δέ οἱ ἄλλοι ἔδουσι;</line><line lnr="13.420">τὸν δ᾽ ἠμείβετ᾽ ἔπειτα θεὰ γλαυκῶπις Ἀθήνη:</line><line lnr="13.421">μὴ δή τοι κεῖνός γε λίην ἐνθύμιος ἔστω.</line><line lnr="13.422">αὐτή μιν πόμπευον, ἵνα κλέος ἐσθλὸν ἄροιτο</line><line lnr="13.423">κεῖσ᾽ ἐλθών: ἀτὰρ οὔ τιν᾽ ἔχει πόνον, ἀλλὰ ἕκηλος</line><line lnr="13.424">ἧσται ἐν Ἀτρεΐδαο δόμοις, παρὰ δ᾽ ἄσπετα κεῖται.</line><line lnr="13.425">ἦ μέν μιν λοχόωσι νέοι σὺν νηῒ μελαίνῃ,</line><line lnr="13.426">ἱέμενοι κτεῖναι, πρὶν πατρίδα γαῖαν ἱκέσθαι:</line><line lnr="13.427">ἀλλὰ τά γ᾽ οὐκ ὀΐω, πρὶν καί τινα γαῖα καθέξει</line><line lnr="13.428">ἀνδρῶν μνηστήρων, οἵ τοι βίοτον κατέδουσιν.</line><line lnr="13.429">ὣς ἄρα μιν φαμένη ῥάβδῳ ἐπεμάσσατ᾽ Ἀθήνη.</line><line lnr="13.430">κάρψεν μὲν χρόα καλὸν ἐνὶ γναμπτοῖσι μέλεσσι,</line><line lnr="13.431">ξανθὰς δ᾽ ἐκ κεφαλῆς ὄλεσε τρίχας, ἀμφὶ δὲ δέρμα</line><line lnr="13.432">πάντεσσιν μελέεσσι παλαιοῦ θῆκε γέροντος,</line><line lnr="13.433">κνύζωσεν δέ οἱ ὄσσε πάρος περικαλλέ᾽ ἐόντε:</line><line lnr="13.434">ἀμφὶ δέ μιν ῥάκος ἄλλο κακὸν βάλεν ἠδὲ χιτῶνα,</line><line lnr="13.435">ῥωγαλέα ῥυπόωντα,  κακῷ μεμορυγμένα καπνῷ:</line><line lnr="13.436">ἀμφὶ δέ μιν μέγα δέρμα ταχείης ἕσσ᾽ ἐλάφοιο,</line><line lnr="13.437">ψιλόν: δῶκε δέ οἱ σκῆπτρον καὶ ἀεικέα πήρην,</line><line lnr="13.438">πυκνὰ ῥωγαλέην: ἐν δὲ στρόφος ἦεν ἀορτήρ.</line><line lnr="13.439">τώ γ᾽ ὣς βουλεύσαντε διέτμαγεν. ἡ μὲν ἔπειτα</line><line lnr="13.440">ἐς Λακεδαίμονα δῖαν ἔβη μετὰ παῖδ᾽ Ὀδυσῆος.</line></lvl><lvl d="Eumaios" c="ff8e8e" f="000000" rem="his host 2" sz="533"><line lnr="14.1">αὐτὰρ ὁ ἐκ λιμένος προσέβη τρηχεῖαν ἀταρπὸν</line><line lnr="14.2">χῶρον ἀν᾽ ὑλήεντα δι᾽ ἄκριας, ᾗ οἱ Ἀθήνη</line><line lnr="14.3">πέφραδε δῖον ὑφορβόν, ὅ οἱ βιότοιο μάλιστα</line><line lnr="14.4">κήδετο οἰκήων, οὓς κτήσατο δῖος Ὀδυσσεύς.</line><line lnr="14.5">τὸν δ᾽ ἄρ᾽ ἐνὶ προδόμῳ εὗρ᾽ ἥμενον,  ἔνθα οἱ αὐλὴ</line><line lnr="14.6">ὑψηλὴ δέδμητο, περισκέπτῳ ἐνὶ χώρῳ,</line><line lnr="14.7">καλή τε μεγάλη τε, περίδρομος: ἥν ῥα συβώτης</line><line lnr="14.8">αὐτὸς δείμαθ᾽ ὕεσσιν ἀποιχομένοιο ἄνακτος,</line><line lnr="14.9">νόσφιν δεσποίνης καὶ Λαέρταο γέροντος,</line><line lnr="14.10">ῥυτοῖσιν λάεσσι καὶ ἐθρίγκωσεν ἀχέρδῳ:</line><line lnr="14.11">σταυροὺς δ᾽ ἐκτὸς ἔλασσε διαμπερὲς ἔνθα καὶ ἔνθα,</line><line lnr="14.12">πυκνοὺς καὶ θαμέας, τὸ μέλαν δρυὸς ἀμφικεάσσας:</line><line lnr="14.13">ἔντοσθεν δ᾽ αὐλῆς συφεοὺς δυοκαίδεκα ποίει</line><line lnr="14.14">πλησίον ἀλλήλων, εὐνὰς συσίν: ἐν δὲ ἑκάστῳ</line><line lnr="14.15">πεντήκοντα σύες χαμαιευνάδες ἐρχατόωντο,</line><line lnr="14.16">θήλειαι τοκάδες: τοὶ δ᾽ ἄρσενες ἐκτὸς ἴαυον,</line><line lnr="14.17">πολλὸν παυρότεροι: τοὺς γὰρ μινύθεσκον ἔδοντες</line><line lnr="14.18">ἀντίθεοι μνηστῆρες, ἐπεὶ προΐαλλε συβώτης</line><line lnr="14.19">αἰεὶ ζατρεφέων σιάλων τὸν ἄριστον ἁπάντων:</line><line lnr="14.20">οἱ δὲ τριηκόσιοί τε καὶ ἑξήκοντα πέλοντο.</line><line lnr="14.21">πὰρ δὲ κύνες, θήρεσσιν ἐοικότες αἰὲν ἴαυον</line><line lnr="14.22">τέσσαρες, οὓς ἔθρεψε συβώτης, ὄρχαμος ἀνδρῶν.</line><line lnr="14.23">αὐτὸς δ᾽ ἀμφὶ πόδεσσιν ἑοῖς ἀράρισκε πέδιλα,</line><line lnr="14.24">τάμνων δέρμα βόειον ἐϋχροές: οἱ δὲ δὴ ἄλλοι</line><line lnr="14.25">ᾤχοντ᾽ ἄλλυδις ἄλλος ἅμ᾽ ἀγρομένοισι σύεσσιν,</line><line lnr="14.26">οἱ τρεῖς: τὸν δὲ τέταρτον ἀποπροέηκε πόλινδε</line><line lnr="14.27">σῦν ἀγέμεν μνηστῆρσιν ὑπερφιάλοισιν ἀνάγκῃ,</line><line lnr="14.28">ὄφρ᾽ ἱερεύσαντες κρειῶν κορεσαίατο θυμόν.</line><line lnr="14.29">ἐξαπίνης δ᾽ Ὀδυσῆα ἴδον κύνες ὑλακόμωροι.</line><line lnr="14.30">οἱ μὲν κεκλήγοντες ἐπέδραμον: αὐτὰρ Ὀδυσσεὺς</line><line lnr="14.31">ἕζετο κερδοσύνη, σκῆπτρον δέ οἱ ἔκπεσε χειρός.</line><line lnr="14.32">ἔνθα κεν ᾧ πὰρ σταθμῷ ἀεικέλιον πάθεν ἄλγος:</line><line lnr="14.33">ἀλλὰ συβώτης ὦκα ποσὶ κραιπνοῖσι μετασπὼν</line><line lnr="14.34">ἔσσυτ᾽ ἀνὰ πρόθυρον, σκῦτος δέ οἱ ἔκπεσε χειρός.</line><line lnr="14.35">τοὺς μὲν ὁμοκλήσας σεῦεν κύνας ἄλλυδις ἄλλον</line><line lnr="14.36">πυκνῇσιν λιθάδεσσιν: ὁ δὲ προσέειπεν ἄνακτα:</line><line lnr="14.37">ὦ γέρον, ἦ ὀλίγου σε κύνες διεδηλήσαντο</line><line lnr="14.38">ἐξαπίνης, καί κέν μοι ἐλεγχείην κατέχευας.</line><line lnr="14.39">καὶ δέ μοι ἄλλα θεοὶ δόσαν ἄλγεά τε στοναχάς τε:</line><line lnr="14.40">ἀντιθέου γὰρ ἄνακτος ὀδυρόμενος καὶ ἀχεύων</line><line lnr="14.41">ἧμαι, ἄλλοισιν δὲ σύας σιάλους ἀτιτάλλω</line><line lnr="14.42">ἔδμεναι: αὐτὰρ κεῖνος ἐελδόμενός που ἐδωδῆς</line><line lnr="14.43">πλάζετ᾽ ἐπ᾽ ἀλλοθρόων ἀνδρῶν δῆμόν τε πόλιν τε,</line><line lnr="14.44">εἴ που ἔτι ζώει καὶ ὁρᾷ φάος ἠελίοιο.</line><line lnr="14.45">ἀλλ᾽ ἕπεο,  κλισίηνδ᾽ ἴομεν, γέρον, ὄφρα καὶ αὐτός,</line><line lnr="14.46">σίτου καὶ οἴνοιο κορεσσάμενος κατὰ θυμόν,</line><line lnr="14.47">εἴπῃς ὁππόθεν ἐσσὶ καὶ ὁππόσα κήδε᾽ ἀνέτλης.</line><line lnr="14.48">ὣς εἰπὼν κλισίηνδ᾽ ἡγήσατο δῖος ὑφορβός,</line><line lnr="14.49">εἷσεν δ᾽ εἰσαγαγών, ῥῶπας δ᾽ ὑπέχευε δασείας,</line><line lnr="14.50">ἐστόρεσεν δ᾽ ἐπὶ δέρμα ἰονθάδος ἀγρίου αἰγός,</line><line lnr="14.51">αὐτοῦ ἐνεύναιον, μέγα καὶ δασύ. χαῖρε δ᾽ Ὀδυσσεὺς</line><line lnr="14.52">ὅττι μιν ὣς ὑπέδεκτο, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="14.53">Ζεύς τοι δοίη, ξεῖνε, καὶ ἀθάνατοι θεοὶ ἄλλοι</line><line lnr="14.54">ὅττι μάλιστ᾽ ἐθέλεις, ὅτι με πρόφρων ὑπέδεξο.</line><line lnr="14.55">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="14.56">ξεῖν᾽, οὔ μοι θέμις ἔστ᾽, οὐδ᾽ εἰ κακίων σέθεν ἔλθοι,</line><line lnr="14.57">ξεῖνον ἀτιμῆσαι: πρὸς γὰρ Διός εἰσιν ἅπαντες</line><line lnr="14.58">ξεῖνοί τε πτωχοί τε: δόσις δ᾽ ὀλίγη τε φίλη τε</line><line lnr="14.59">γίγνεται ἡμετέρη: ἡ γὰρ δμώων δίκη ἐστὶν</line><line lnr="14.60">αἰεὶ δειδιότων,  ὅτ᾽ ἐπικρατέωσιν ἄνακτες</line><line lnr="14.61">οἱ νέοι. ἦ γὰρ τοῦ γε θεοὶ κατὰ νόστον ἔδησαν,</line><line lnr="14.62">ὅς κεν ἔμ᾽ ἐνδυκέως ἐφίλει καὶ κτῆσιν ὄπασσεν,</line><line lnr="14.63">οἶκόν τε κλῆρόν τε πολυμνήστην τε γυναῖκα,</line><line lnr="14.64">οἷά τε ᾧ οἰκῆϊ ἄναξ εὔθυμος ἔδωκεν,</line><line lnr="14.65">ὅς οἱ πολλὰ κάμῃσι,  θεὸς δ᾽ ἐπὶ ἔργον ἀέξῃ,</line><line lnr="14.66">ὡς καὶ ἐμοὶ τόδε ἔργον ἀέξεται, ᾧ ἐπιμίμνω.</line><line lnr="14.67">τῷ κέ με πόλλ᾽ ὤνησεν ἄναξ, εἰ αὐτόθ᾽ ἐγήρα:</line><line lnr="14.68">ἀλλ᾽ ὄλεθ᾽—ὡς ὤφελλ᾽ Ἑλένης ἀπὸ φῦλον ὀλέσθαι</line><line lnr="14.69">πρόχνυ, ἐπεὶ πολλῶν ἀνδρῶν ὑπὸ γούνατ᾽ ἔλυσε:</line><line lnr="14.70">καὶ γὰρ κεῖνος ἔβη Ἀγαμέμνονος εἵνεκα τιμῆς</line><line lnr="14.71">Ἴλιον εἰς εὔπωλον, ἵνα Τρώεσσι μάχοιτο.</line><line lnr="14.72">ὣς εἰπὼν ζωστῆρι θοῶς συνέεργε χιτῶνα,</line><line lnr="14.73">βῆ δ᾽ ἴμεν ἐς συφεούς, ὅθι ἔθνεα ἔρχατο χοίρων.</line><line lnr="14.74">ἔνθεν ἑλὼν δύ᾽ ἔνεικε καὶ ἀμφοτέρους ἱέρευσεν,</line><line lnr="14.75">εὗσέ τε μίστυλλέν τε καὶ ἀμφ᾽ ὀβελοῖσιν ἔπειρεν.</line><line lnr="14.76">ὀπτήσας δ᾽ ἄρα πάντα φέρων παρέθηκ᾽ Ὀδυσῆϊ</line><line lnr="14.77">θέρμ᾽ αὐτοῖς ὀβελοῖσιν: ὁ δ᾽ ἄλφιτα λευκὰ πάλυνεν:</line><line lnr="14.78">ἐν δ᾽ ἄρα κισσυβίῳ κίρνη μελιηδέα οἶνον,</line><line lnr="14.79">αὐτὸς δ᾽ ἀντίον ἷζεν, ἐποτρύνων δὲ προσηύδα:</line><line lnr="14.80">ἔσθιε νῦν, ὦ ξεῖνε, τά τε δμώεσσι πάρεστι,</line><line lnr="14.81">χοίρε᾽: ἀτὰρ σιάλους γε σύας μνηστῆρες ἔδουσιν,</line><line lnr="14.82">οὐκ ὄπιδα φρονέοντες ἐνὶ φρεσὶν οὐδ᾽ ἐλεητύν.</line><line lnr="14.83">οὐ μὲν σχέτλια ἔργα θεοὶ μάκαρες φιλέουσιν,</line><line lnr="14.84">ἀλλὰ δίκην τίουσι καὶ αἴσιμα ἔργ᾽ ἀνθρώπων.</line><line lnr="14.85">καὶ μὲν δυσμενέες καὶ ἀνάρσιοι,  οἵ τ᾽ ἐπὶ γαίης</line><line lnr="14.86">ἀλλοτρίης βῶσιν καί σφι Ζεὺς ληΐδα δώῃ,</line><line lnr="14.87">πλησάμενοι δέ τε νῆας ἔβαν οἶκόνδε νέεσθαι,</line><line lnr="14.88">καὶ μὲν τοῖς ὄπιδος κρατερὸν δέος ἐν φρεσὶ πίπτει.</line><line lnr="14.89">οἵδε δὲ καί τι ἴσασι, θεοῦ δέ τιν᾽ ἔκλυον αὐδήν,</line><line lnr="14.90">κείνου λυγρὸν ὄλεθρον,  ὅτ᾽ οὐκ ἐθέλουσι δικαίως</line><line lnr="14.91">μνᾶσθαι οὐδὲ νέεσθαι ἐπὶ σφέτερ᾽, ἀλλὰ ἕκηλοι</line><line lnr="14.92">κτήματα δαρδάπτουσιν ὑπέρβιον, οὐδ᾽ ἔπι φειδώ.</line><line lnr="14.93">ὅσσαι γὰρ νύκτες τε καὶ ἡμέραι ἐκ Διός εἰσιν,</line><line lnr="14.94">οὔ ποθ᾽ ἓν ἱρεύουσ᾽ ἱερήϊον, οὐδὲ δύ᾽ οἴω:</line><line lnr="14.95">οἶνον δὲ φθινύθουσιν ὑπέρβιον ἐξαφύοντες.</line><line lnr="14.96">ἦ γάρ οἱ ζωή γ᾽ ἦν ἄσπετος: οὔ τινι τόσση</line><line lnr="14.97">ἀνδρῶν ἡρώων, οὔτ᾽ ἠπείροιο μελαίνης</line><line lnr="14.98">οὔτ᾽ αὐτῆς Ἰθάκης: οὐδὲ ξυνεείκοσι φωτῶν</line><line lnr="14.99">ἔστ᾽ ἄφενος τοσσοῦτον: ἐγὼ δέ κέ τοι καταλέξω.</line><line lnr="14.100">δώδεκ᾽ ἐν ἠπείρῳ ἀγέλαι: τόσα πώεα οἰῶν,</line><line lnr="14.101">τόσσα συῶν συβόσια, τόσ᾽ αἰπόλια πλατέ᾽ αἰγῶν</line><line lnr="14.102">βόσκουσι ξεῖνοί τε καὶ αὐτοῦ βώτορες ἄνδρες.</line><line lnr="14.103">ἐνθάδε δ᾽ αἰπόλια πλατέ᾽ αἰγῶν ἕνδεκα πάντα</line><line lnr="14.104">ἐσχατιῇ βόσκοντ᾽, ἐπὶ δ᾽ ἀνέρες ἐσθλοὶ ὄρονται.</line><line lnr="14.105">τῶν αἰεί σφιν ἕκαστος ἐπ᾽ ἤματι μῆλον ἀγινεῖ,</line><line lnr="14.106">ζατρεφέων αἰγῶν ὅς τις φαίνηται ἄριστος.</line><line lnr="14.107">αὐτὰρ ἐγὼ σῦς τάσδε φυλάσσω τε ῥύομαί τε,</line><line lnr="14.108">καί σφι συῶν τὸν ἄριστον ἐῢ κρίνας ἀποπέμπω.</line><line lnr="14.109">ὣς φάθ᾽, ὁ δ᾽ ἐνδυκέως κρέα τ᾽ ἤσθιε πῖνέ τε οἶνον</line><line lnr="14.110">ἁρπαλέως ἀκέων,  κακὰ δὲ μνηστῆρσι φύτευεν.</line><line lnr="14.111">αὐτὰρ ἐπεὶ δείπνησε καὶ ἤραρε θυμὸν ἐδωδῇ,</line><line lnr="14.112">καί οἱ πλησάμενος δῶκε σκύφον, ᾧ περ ἔπινεν,</line><line lnr="14.113">οἴνου ἐνίπλειον: ὁ δ᾽ ἐδέξατο, χαῖρε δὲ θυμῷ,</line><line lnr="14.114">καί μιν φωνήσας ἔπεα πτερόεντα προσηύδα:</line><line lnr="14.115">ὦ φίλε,  τίς γάρ σε πρίατο κτεάτεσσιν ἑοῖσιν,</line><line lnr="14.116">ὧδε μάλ᾽ ἀφνειὸς καὶ καρτερὸς ὡς ἀγορεύεις;</line><line lnr="14.117">φῆς δ᾽ αὐτὸν φθίσθαι Ἀγαμέμνονος εἵνεκα τιμῆς.</line><line lnr="14.118">εἰπέ μοι, αἴ κέ ποθι γνώω τοιοῦτον ἐόντα.</line><line lnr="14.119">Ζεὺς γάρ που τό γε οἶδε καὶ ἀθάνατοι θεοὶ ἄλλοι,</line><line lnr="14.120">εἴ κέ μιν ἀγγείλαιμι ἰδών: ἐπὶ πολλὰ δ᾽ ἀλήθην.</line><line lnr="14.121">τὸν δ᾽ ἠμείβετ᾽ ἔπειτα συβώτης, ὄρχαμος ἀνδρῶν:</line><line lnr="14.122">ὦ γέρον, οὔ τις κεῖνον ἀνὴρ ἀλαλήμενος ἐλθὼν</line><line lnr="14.123">ἀγγέλλων πείσειε γυναῖκά τε καὶ φίλον υἱόν,</line><line lnr="14.124">ἀλλ᾽ ἄλλως κομιδῆς κεχρημένοι ἄνδρες ἀλῆται</line><line lnr="14.125">ψεύδοντ᾽,  οὐδ᾽ ἐθέλουσιν ἀληθέα μυθήσασθαι.</line><line lnr="14.126">ὃς δέ κ᾽ ἀλητεύων Ἰθάκης ἐς δῆμον ἵκηται,</line><line lnr="14.127">ἐλθὼν ἐς δέσποιναν ἐμὴν ἀπατήλια βάζει:</line><line lnr="14.128">ἡ δ᾽ εὖ δεξαμένη φιλέει καὶ ἕκαστα μεταλλᾷ,</line><line lnr="14.129">καί οἱ ὀδυρομένῃ βλεφάρων ἄπο δάκρυα πίπτει,</line><line lnr="14.130">ἣ θέμις ἐστὶ γυναικός,  ἐπὴν πόσις ἄλλοθ᾽ ὄληται.</line><line lnr="14.131">αἶψά κε καὶ σύ, γεραιέ, ἔπος παρατεκτήναιο.</line><line lnr="14.132">εἴ τίς τοι χλαῖνάν τε χιτῶνά τε εἵματα δοίη.</line><line lnr="14.133">τοῦ δ᾽ ἤδη μέλλουσι κύνες ταχέες τ᾽ οἰωνοὶ</line><line lnr="14.134">ῥινὸν ἀπ᾽ ὀστεόφιν ἐρύσαι, ψυχὴ δὲ λέλοιπεν:</line><line lnr="14.135">ἢ τόν γ᾽ ἐν πόντῳ φάγον ἰχθύες,  ὀστέα δ᾽ αὐτοῦ</line><line lnr="14.136">κεῖται ἐπ᾽ ἠπείρου ψαμάθῳ εἰλυμένα πολλῇ.</line><line lnr="14.137">ὣς ὁ μὲν ἔνθ᾽ ἀπόλωλε, φίλοισι δὲ κήδε᾽ ὀπίσσω</line><line lnr="14.138">πᾶσιν, ἐμοὶ δὲ μάλιστα, τετεύχαται: οὐ γὰρ ἔτ᾽ ἄλλον</line><line lnr="14.139">ἤπιον ὧδε ἄνακτα κιχήσομαι, ὁππόσ᾽ ἐπέλθω,</line><line lnr="14.140">οὐδ᾽ εἴ κεν πατρὸς καὶ μητέρος αὖτις ἵκωμαι</line><line lnr="14.141">οἶκον, ὅθι πρῶτον γενόμην καί μ᾽ ἔτρεφον αὐτοί.</line><line lnr="14.142">οὐδέ νυ τῶν ἔτι τόσσον ὀδύρομαι, ἱέμενός περ</line><line lnr="14.143">ὀφθαλμοῖσιν ἰδέσθαι ἐὼν ἐν πατρίδι γαίῃ:</line><line lnr="14.144">ἀλλά μ᾽ Ὀδυσσῆος πόθος αἴνυται οἰχομένοιο.</line><line lnr="14.145">τὸν μὲν ἐγών,  ὦ ξεῖνε, καὶ οὐ παρεόντ᾽ ὀνομάζειν</line><line lnr="14.146">αἰδέομαι: πέρι γάρ μ᾽ ἐφίλει καὶ κήδετο θυμῷ:</line><line lnr="14.147">ἀλλά μιν ἠθεῖον καλέω καὶ νόσφιν ἐόντα.</line><line lnr="14.148">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="14.149">ὦ φίλ᾽, ἐπειδὴ πάμπαν ἀναίνεαι, οὐδ᾽ ἔτι φῇσθα</line><line lnr="14.150">κεῖνον ἐλεύσεσθαι,  θυμὸς δέ τοι αἰὲν ἄπιστος:</line><line lnr="14.151">ἀλλ᾽ ἐγὼ οὐκ αὔτως μυθήσομαι, ἀλλὰ σὺν ὅρκῳ,</line><line lnr="14.152">ὡς νεῖται Ὀδυσεύς: εὐαγγέλιον δέ μοι ἔστω</line><line lnr="14.153">αὐτίκ᾽, ἐπεί κεν κεῖνος ἰὼν τὰ ἃ δώμαθ᾽ ἵκηται:</line><line lnr="14.154">ἕσσαι με χλαῖνάν τε χιτῶνά τε, εἵματα καλά:</line><line lnr="14.155">πρὶν δέ κε, καὶ μάλα περ κεχρημένος, οὔ τι δεχοίμην.</line><line lnr="14.156">ἐχθρὸς γάρ μοι κεῖνος ὁμῶς Ἀΐδαο πύλῃσι</line><line lnr="14.157">γίγνεται, ὃς πενίῃ εἴκων ἀπατήλια βάζει.</line><line lnr="14.158">ἴστω νῦν Ζεὺς πρῶτα θεῶν, ξενίη τε τράπεζα,</line><line lnr="14.159">ἱστίη τ᾽ Ὀδυσῆος ἀμύμονος, ἣν ἀφικάνω:</line><line lnr="14.160">ἦ μέν τοι τάδε πάντα τελείεται ὡς ἀγορεύω.</line><line lnr="14.161">τοῦδ᾽ αὐτοῦ λυκάβαντος ἐλεύσεται ἐνθάδ᾽ Ὀδυσσεύς.</line><line lnr="14.162">τοῦ μὲν φθίνοντος μηνός, τοῦ δ᾽ ἱσταμένοιο,</line><line lnr="14.163">οἴκαδε νοστήσει, καὶ τίσεται ὅς τις ἐκείνου</line><line lnr="14.164">ἐνθάδ᾽ ἀτιμάζει ἄλοχον καὶ φαίδιμον υἱόν.</line><line lnr="14.165">τὸν δ᾽ ἀπαμειβόμενος προσέφης,  Εὔμαιε συβῶτα:</line><line lnr="14.166">ὦ γέρον, οὔτ᾽ ἄρ᾽ ἐγὼν εὐαγγέλιον τόδε τίσω,</line><line lnr="14.167">οὔτ᾽ Ὀδυσεὺς ἔτι οἶκον ἐλεύσεται: ἀλλὰ ἕκηλος</line><line lnr="14.168">πῖνε, καὶ ἄλλα παρὲξ μεμνώμεθα, μηδέ με τούτων</line><line lnr="14.169">μίμνησκ᾽: ἦ γὰρ θυμὸς ἐνὶ στήθεσσιν ἐμοῖσιν</line><line lnr="14.170">ἄχνυται,  ὁππότε τις μνήσῃ κεδνοῖο ἄνακτος.</line><line lnr="14.171">ἀλλ᾽ ἦ τοι ὅρκον μὲν ἐάσομεν, αὐτὰρ Ὀδυσσεὺς</line><line lnr="14.172">ἔλθοι ὅπως μιν ἐγώ γ᾽ ἐθέλω καὶ Πηνελόπεια</line><line lnr="14.173">Λαέρτης θ᾽ ὁ γέρων καὶ Τηλέμαχος θεοειδής.</line><line lnr="14.174">νῦν αὖ παιδὸς ἄλαστον ὀδύρομαι, ὃν τέκ᾽ Ὀδυσσεύς,</line><line lnr="14.175">Τηλεμάχου: τὸν ἐπεὶ θρέψαν θεοὶ ἔρνεϊ ἶσον,</line><line lnr="14.176">καί μιν ἔφην ἔσσεσθαι ἐν ἀνδράσιν οὔ τι χέρηα</line><line lnr="14.177">πατρὸς ἑοῖο φίλοιο, δέμας καὶ εἶδος ἀγητόν,</line><line lnr="14.178">τὸν δέ τις ἀθανάτων βλάψε φρένας ἔνδον ἐΐσας</line><line lnr="14.179">ἠέ τις ἀνθρώπων: ὁ δ᾽ ἔβη μετὰ πατρὸς ἀκουὴν</line><line lnr="14.180">ἐς Πύλον ἠγαθέην: τὸν δὲ μνηστῆρες ἀγαυοὶ</line><line lnr="14.181">οἴκαδ᾽ ἰόντα λοχῶσιν, ὅπως ἀπὸ φῦλον ὄληται</line><line lnr="14.182">νώνυμον ἐξ Ἰθάκης Ἀρκεισίου ἀντιθέοιο.</line><line lnr="14.183">ἀλλ᾽ ἦ τοι κεῖνον μὲν ἐάσομεν, ἤ κεν ἁλώῃ</line><line lnr="14.184">ἦ κε φύγῃ καί κέν οἱ ὑπέρσχῃ χεῖρα Κρονίων.</line><line lnr="14.185">ἀλλ᾽ ἄγε μοι σύ,  γεραιέ, τὰ σ᾽ αὐτοῦ κήδε᾽ ἐνίσπες</line><line lnr="14.186">καί μοι τοῦτ᾽ ἀγόρευσον ἐτήτυμον, ὄφρ᾽ ἐῢ εἰδῶ:</line><line lnr="14.187">τίς πόθεν εἶς ἀνδρῶν; πόθι τοι πόλις ἠδὲ τοκῆες;</line><line lnr="14.188">ὁπποίης τ᾽ ἐπὶ νηὸς ἀφίκεο: πῶς δέ σε ναῦται</line><line lnr="14.189">ἤγαγον εἰς Ἰθάκην; τίνες ἔμμεναι εὐχετόωντο;</line><line lnr="14.190">οὐ μὲν γάρ τί σε πεζὸν ὀΐομαι ἐνθάδ᾽ ἱκέσθαι.</line><line lnr="14.191">τὸν δ᾽ ἀπαμειβόμενος προσέφη πολύμητις Ὀδυσσεύς</line><line lnr="14.192">τοιγὰρ ἐγώ τοι ταῦτα μάλ᾽ ἀτρεκέως ἀγορεύσω.</line><line lnr="14.193">εἴη μὲν νῦν νῶϊν ἐπὶ χρόνον ἠμὲν ἐδωδὴ</line><line lnr="14.194">ἠδὲ μέθυ γλυκερὸν κλισίης ἔντοσθεν ἐοῦσι,</line><line lnr="14.195">δαίνυσθαι ἀκέοντ᾽,  ἄλλοι δ᾽ ἐπὶ ἔργον ἕποιεν:</line><line lnr="14.196">ῥηϊδίως κεν ἔπειτα καὶ εἰς ἐνιαυτὸν ἅπαντα</line><line lnr="14.197">οὔ τι διαπρήξαιμι λέγων ἐμὰ κήδεα θυμοῦ,</line><line lnr="14.198">ὅσσα γε δὴ ξύμπαντα θεῶν ἰότητι μόγησα.</line><line lnr="14.199">ἐκ μὲν Κρητάων γένος εὔχομαι εὐρειάων,</line><line lnr="14.200">ἀνέρος ἀφνειοῖο πάϊς: πολλοὶ δὲ καὶ ἄλλοι</line><line lnr="14.201">υἱέες ἐν μεγάρῳ ἠμὲν τράφεν ἠδ᾽ ἐγένοντο</line><line lnr="14.202">γνήσιοι ἐξ ἀλόχου: ἐμὲ δ᾽ ὠνητὴ τέκε μήτηρ</line><line lnr="14.203">παλλακίς, ἀλλά με ἶσον ἰθαιγενέεσσιν ἐτίμα</line><line lnr="14.204">Κάστωρ Ὑλακίδης, τοῦ ἐγὼ γένος εὔχομαι εἶναι</line><line lnr="14.205">ὃς τότ᾽ ἐνὶ Κρήτεσσι θεὸς ὣς τίετο δήμῳ</line><line lnr="14.206">ὄλβῳ τε πλούτῳ τε καὶ υἱάσι κυδαλίμοισιν.</line><line lnr="14.207">ἀλλ᾽ ἦ τοι τὸν κῆρες ἔβαν θανάτοιο φέρουσαι</line><line lnr="14.208">εἰς Ἀΐδαο δόμους: τοὶ δὲ ζωὴν ἐδύσαντο</line><line lnr="14.209">παῖδες ὑπέρθυμοι καὶ ἐπὶ κλήρους ἐβάλοντο,</line><line lnr="14.210">αὐτὰρ ἐμοὶ μάλα παῦρα δόσαν καὶ οἰκί᾽ ἔνειμαν.</line><line lnr="14.211">ἠγαγόμην δὲ γυναῖκα πολυκλήρων ἀνθρώπων</line><line lnr="14.212">εἵνεκ᾽ ἐμῆς ἀρετῆς, ἐπεὶ οὐκ ἀποφώλιος ἦα</line><line lnr="14.213">οὐδὲ φυγοπτόλεμος: νῦν δ᾽ ἤδη πάντα λέλοιπεν</line><line lnr="14.214">ἀλλ᾽ ἔμπης καλάμην γέ σ᾽ ὀΐομαι εἰσορόωντα</line><line lnr="14.215">γιγνώσκειν: ἦ γάρ με δύη ἔχει ἤλιθα πολλή.</line><line lnr="14.216">ἦ μὲν δὴ θάρσος μοι Ἄρης τ᾽ ἔδοσαν καὶ Ἀθήνη</line><line lnr="14.217">καὶ ῥηξηνορίην: ὁπότε κρίνοιμι λόχονδε</line><line lnr="14.218">ἄνδρας ἀριστῆας, κακὰ δυσμενέεσσι φυτεύων,</line><line lnr="14.219">οὔ ποτέ μοι θάνατον προτιόσσετο θυμὸς ἀγήνωρ,</line><line lnr="14.220">ἀλλὰ πολὺ πρώτιστος ἐπάλμενος ἔγχει ἕλεσκον</line><line lnr="14.221">ἀνδρῶν δυσμενέων ὅ τέ μοι εἴξειε πόδεσσιν.</line><line lnr="14.222">τοῖος ἔα ἐν πολέμῳ: ἔργον δέ μοι οὐ φίλον ἔσκεν</line><line lnr="14.223">οὐδ᾽ οἰκωφελίη, ἥ τε τρέφει ἀγλαὰ τέκνα,</line><line lnr="14.224">ἀλλά μοι αἰεὶ νῆες ἐπήρετμοι φίλαι ἦσαν</line><line lnr="14.225">καὶ πόλεμοι καὶ ἄκοντες ἐΰξεστοι καὶ ὀϊστοί,</line><line lnr="14.226">λυγρά, τά τ᾽ ἄλλοισίν γε καταριγηλὰ πέλονται.</line><line lnr="14.227">αὐτὰρ ἐμοὶ τὰ φίλ᾽ ἔσκε τά που θεὸς ἐν φρεσὶ θῆκεν:</line><line lnr="14.228">ἄλλος γάρ τ᾽ ἄλλοισιν ἀνὴρ ἐπιτέρπεται ἔργοις.</line><line lnr="14.229">πρὶν μὲν γὰρ Τροίης ἐπιβήμεναι υἷας Ἀχαιῶν</line><line lnr="14.230">εἰνάκις ἀνδράσιν ἦρξα καὶ ὠκυπόροισι νέεσσιν</line><line lnr="14.231">ἄνδρας ἐς ἀλλοδαπούς, καί μοι μάλα τύγχανε πολλά.</line><line lnr="14.232">τῶν ἐξαιρεύμην μενοεικέα, πολλὰ δ᾽ ὀπίσσω</line><line lnr="14.233">λάγχανον: αἶψα δὲ οἶκος ὀφέλλετο, καί ῥα ἔπειτα</line><line lnr="14.234">δεινός τ᾽ αἰδοῖός τε μετὰ Κρήτεσσι τετύγμην.</line><line lnr="14.235">ἀλλ᾽ ὅτε δὴ τήν γε στυγερὴν ὁδὸν εὐρύοπα Ζεὺς</line><line lnr="14.236">ἐφράσαθ᾽, ἣ πολλῶν ἀνδρῶν ὑπὸ γούνατ᾽ ἔλυσε,</line><line lnr="14.237">δὴ τότ᾽ ἔμ᾽ ἤνωγον καὶ ἀγακλυτὸν Ἰδομενῆα</line><line lnr="14.238">νήεσσ᾽ ἡγήσασθαι ἐς Ἴλιον: οὐδέ τι μῆχος</line><line lnr="14.239">ἦεν ἀνήνασθαι, χαλεπὴ δ᾽ ἔχε δήμου φῆμις.</line><line lnr="14.240">ἔνθα μὲν εἰνάετες πολεμίζομεν υἷες Ἀχαιῶν,</line><line lnr="14.241">τῷ δεκάτῳ δὲ πόλιν Πριάμου πέρσαντες ἔβημεν</line><line lnr="14.242">οἴκαδε σὺν νήεσσι, θεὸς δ᾽ ἐκέδασσεν Ἀχαιούς.</line><line lnr="14.243">αὐτὰρ ἐμοὶ δειλῷ κακὰ μήδετο μητίετα Ζεύς:</line><line lnr="14.244">μῆνα γὰρ οἶον ἔμεινα τεταρπόμενος τεκέεσσιν</line><line lnr="14.245">κουριδίῃ τ᾽ ἀλόχῳ καὶ κτήμασιν: αὐτὰρ ἔπειτα</line><line lnr="14.246">Αἴγυπτόνδε με θυμὸς ἀνώγει ναυτίλλεσθαι,</line><line lnr="14.247">νῆας ἐῢ στείλαντα σὺν ἀντιθέοις ἑτάροισιν.</line><line lnr="14.248">ἐννέα νῆας στεῖλα, θοῶς δ᾽ ἐσαγείρατο λαός.</line><line lnr="14.249">ἑξῆμαρ μὲν ἔπειτα ἐμοὶ ἐρίηρες ἑταῖροι</line><line lnr="14.250">δαίνυντ᾽: αὐτὰρ ἐγὼν ἱερήϊα πολλὰ παρεῖχον</line><line lnr="14.251">θεοῖσίν τε ῥέζειν αὐτοῖσί τε δαῖτα πένεσθαι.</line><line lnr="14.252">ἑβδομάτῃ δ᾽ ἀναβάντες ἀπὸ Κρήτης εὐρείης</line><line lnr="14.253">ἐπλέομεν Βορέῃ ἀνέμῳ ἀκραέϊ καλῷ</line><line lnr="14.254">ῥηϊδίως, ὡς εἴ τε κατὰ ῥόον: οὐδέ τις οὖν μοι</line><line lnr="14.255">νηῶν πημάνθη,  ἀλλ᾽ ἀσκηθέες καὶ ἄνουσοι</line><line lnr="14.256">ἥμεθα, τὰς δ᾽ ἄνεμός τε κυβερνῆταί τ᾽ ἴθυνον.</line><line lnr="14.257">πεμπταῖοι δ᾽ Αἴγυπτον ἐϋρρείτην ἱκόμεσθα,</line><line lnr="14.258">στῆσα δ᾽ ἐν Αἰγύπτῳ ποταμῷ νέας ἀμφιελίσσας.</line><line lnr="14.259">ἔνθ᾽ ἦ τοι μὲν ἐγὼ κελόμην ἐρίηρας ἑταίρους</line><line lnr="14.260">αὐτοῦ πὰρ νήεσσι μένειν καὶ νῆας ἔρυσθαι,</line><line lnr="14.261">ὀπτῆρας δὲ κατὰ σκοπιὰς ὤτρυνα νέεσθαι:</line><line lnr="14.262">οἱ δ᾽ ὕβρει εἴξαντες, ἐπισπόμενοι μένεϊ σφῷ,</line><line lnr="14.263">αἶψα μάλ᾽ Αἰγυπτίων ἀνδρῶν περικαλλέας ἀγροὺς</line><line lnr="14.264">πόρθεον, ἐκ δὲ γυναῖκας ἄγον καὶ νήπια τέκνα,</line><line lnr="14.265">αὐτούς τ᾽ ἔκτεινον: τάχα δ᾽ ἐς πόλιν ἵκετ᾽ ἀϋτή.</line><line lnr="14.266">οἱ δὲ βοῆς ἀΐοντες ἅμ᾽ ἠοῖ φαινομένηφιν</line><line lnr="14.267">ἦλθον: πλῆτο δὲ πᾶν πεδίον πεζῶν τε καὶ ἵππων</line><line lnr="14.268">χαλκοῦ τε στεροπῆς: ἐν δὲ Ζεὺς τερπικέραυνος</line><line lnr="14.269">φύζαν ἐμοῖς ἑτάροισι κακὴν βάλεν, οὐδέ τις ἔτλη</line><line lnr="14.270">μεῖναι ἐναντίβιον: περὶ γὰρ κακὰ πάντοθεν ἔστη.</line><line lnr="14.271">ἔνθ᾽ ἡμέων πολλοὺς μὲν ἀπέκτανον ὀξέϊ χαλκῷ,</line><line lnr="14.272">τοὺς δ᾽ ἄναγον ζωούς, σφίσιν ἐργάζεσθαι ἀνάγκῃ.</line><line lnr="14.273">αὐτὰρ ἐμοὶ Ζεὺς αὐτὸς ἐνὶ φρεσὶν ὧδε νόημα</line><line lnr="14.274">ποίησ᾽—ὡς ὄφελον θανέειν καὶ πότμον ἐπισπεῖν</line><line lnr="14.275">αὐτοῦ ἐν Αἰγύπτῳ: ἔτι γάρ νύ με πῆμ᾽ ὑπέδεκτο—</line><line lnr="14.276">αὐτίκ᾽ ἀπὸ κρατὸς κυνέην εὔτυκτον ἔθηκα</line><line lnr="14.277">καὶ σάκος ὤμοιϊν, δόρυ δ᾽ ἔκβαλον ἔκτοσε χειρός:</line><line lnr="14.278">αὐτὰρ ἐγὼ βασιλῆος ἐναντίον ἤλυθον ἵππων</line><line lnr="14.279">καὶ κύσα γούναθ᾽ ἑλών: ὁδ᾽ ἐρύσατο καί μ᾽ ἐλέησεν,</line><line lnr="14.280">ἐς δίφρον δέ μ᾽ ἕσας ἄγεν οἴκαδε δάκρυ χέοντα.</line><line lnr="14.281">ἦ μέν μοι μάλα πολλοὶ ἐπήϊσσον μελίῃσιν,</line><line lnr="14.282">ἱέμενοι κτεῖναι—δὴ γὰρ κεχολώατο λίην—</line><line lnr="14.283">ἀλλ᾽ ἀπὸ κεῖνος ἔρυκε, Διὸς δ᾽ ὠπίζετο μῆνιν</line><line lnr="14.284">ξεινίου, ὅς τε μάλιστα νεμεσσᾶται κακὰ ἔργα.</line><line lnr="14.285">ἔνθα μὲν ἑπτάετες μένον αὐτόθι,  πολλὰ δ᾽ ἄγειρα</line><line lnr="14.286">χρήματ᾽ ἀν᾽ Αἰγυπτίους ἄνδρας: δίδοσαν γὰρ ἅπαντες.</line><line lnr="14.287">ἀλλ᾽ ὅτε δὴ ὄγδοόν μοι ἐπιπλόμενον ἔτος ἦλθεν,</line><line lnr="14.288">δὴ τότε Φοῖνιξ ἦλθεν ἀνὴρ ἀπατήλια εἰδώς,</line><line lnr="14.289">τρώκτης, ὃς δὴ πολλὰ κάκ᾽ ἀνθρώποισιν ἐώργει:</line><line lnr="14.290">ὅς μ᾽ ἄγε παρπεπιθὼν ᾗσι φρεσίν,  ὄφρ᾽ ἱκόμεσθα</line><line lnr="14.291">Φοινίκην, ὅθι τοῦ γε δόμοι καὶ κτήματ᾽ ἔκειτο.</line><line lnr="14.292">ἔνθα παρ᾽ αὐτῷ μεῖνα τελεσφόρον εἰς ἐνιαυτόν.</line><line lnr="14.293">ἀλλ᾽ ὅτε δὴ μῆνές τε καὶ ἡμέραι ἐξετελεῦντο</line><line lnr="14.294">ἄψ περιτελλομένου ἔτεος καὶ ἐπήλυθον ὧραι,</line><line lnr="14.295">ἐς Λιβύην μ᾽ ἐπὶ νηὸς ἐέσσατο ποντοπόροιο</line><line lnr="14.296">ψεύδεα βουλεύσας, ἵνα οἱ σὺν φόρτον ἄγοιμι,</line><line lnr="14.297">κεῖθι δέ μ᾽ ὡς περάσειε καὶ ἄσπετον ὦνον ἕλοιτο.</line><line lnr="14.298">τῷ ἑπόμην ἐπὶ νηός, ὀϊόμενός περ, ἀνάγκῃ.</line><line lnr="14.299">ἡ δ᾽ ἔθεεν Βορέῃ ἀνέμῳ ἀκραέϊ καλῷ,</line><line lnr="14.300">μέσσον ὑπὲρ Κρήτης: Ζεὺς δέ σφισι μήδετ᾽ ὄλεθρον.</line><line lnr="14.301">ἀλλ᾽ ὅτε δὴ Κρήτην μὲν ἐλείπομεν, οὐδέ τις ἄλλη</line><line lnr="14.302">φαίνετο γαιάων, ἀλλ᾽ οὐρανὸς ἠδὲ θάλασσα,</line><line lnr="14.303">δὴ τότε κυανέην νεφέλην ἔστησε Κρονίων</line><line lnr="14.304">νηὸς ὕπερ γλαφυρῆς, ἤχλυσε δὲ πόντος ὑπ᾽ αὐτῆς.</line><line lnr="14.305">Ζεὺς δ᾽ ἄμυδις βρόντησε καὶ ἔμβαλε νηῒ κεραυνόν:</line><line lnr="14.306">ἡ δ᾽ ἐλελίχθη πᾶσα Διὸς πληγεῖσα κεραυνῷ,</line><line lnr="14.307">ἐν δὲ θεείου πλῆτο: πέσον δ᾽ ἐκ νηὸς ἅπαντες.</line><line lnr="14.308">οἱ δὲ κορώνῃσιν ἴκελοι περὶ νῆα μέλαιναν</line><line lnr="14.309">κύμασιν ἐμφορέοντο: θεὸς δ᾽ ἀποαίνυτο νόστον.</line><line lnr="14.310">αὐτὰρ ἐμοὶ Ζεὺς αὐτός,  ἔχοντί περ ἄλγεα θυμῷ,</line><line lnr="14.311">ἱστὸν ἀμαιμάκετον νηὸς κυανοπρῴροιο</line><line lnr="14.312">ἐν χείρεσσιν ἔθηκεν, ὅπως ἔτι πῆμα φύγοιμι.</line><line lnr="14.313">τῷ ῥα περιπλεχθεὶς φερόμην ὀλοοῖς ἀνέμοισιν.</line><line lnr="14.314">ἐννῆμαρ φερόμην, δεκάτῃ δέ με νυκτὶ μελαίνῃ</line><line lnr="14.315">γαίῃ Θεσπρωτῶν πέλασεν μέγα κῦμα κυλίνδον.</line><line lnr="14.316">ἔνθα με Θεσπρωτῶν βασιλεὺς ἐκομίσσατο Φείδων</line><line lnr="14.317">ἥρως ἀπριάτην: τοῦ γὰρ φίλος υἱὸς ἐπελθὼν</line><line lnr="14.318">αἴθρῳ καὶ καμάτῳ δεδμημένον ἦγεν ἐς οἶκον,</line><line lnr="14.319">χειρὸς ἀναστήσας, ὄφρ᾽ ἵκετο δώματα πατρός:</line><line lnr="14.320">ἀμφὶ δέ με χλαῖνάν τε χιτῶνά τε εἵματα ἕσσεν.</line><line lnr="14.321">ἔνθ᾽ Ὀδυσῆος ἐγὼ πυθόμην: κεῖνος γὰρ ἔφασκε</line><line lnr="14.322">ξεινίσαι ἠδὲ φιλῆσαι ἰόντ᾽ ἐς πατρίδα γαῖαν,</line><line lnr="14.323">καί μοι κτήματ᾽ ἔδειξεν ὅσα ξυναγείρατ᾽ Ὀδυσσεύς,</line><line lnr="14.324">χαλκόν τε χρυσόν τε πολύκμητόν τε σίδηρον.</line><line lnr="14.325">καί νύ ἐς δεκάτην γενεὴν ἕτερόν γ᾽ ἔτι βόσκοι:</line><line lnr="14.326">τόσσα οἱ ἐν μεγάροις κειμήλια κεῖτο ἄνακτος.</line><line lnr="14.327">τὸν δ᾽ ἐς Δωδώνην φάτο βήμεναι, ὄφρα θεοῖο</line><line lnr="14.328">ἐκ δρυὸς ὑψικόμοιο Διὸς βουλὴν ἐπακούσαι,</line><line lnr="14.329">ὅππως νοστήσει᾽ Ἰθάκης ἐς πίονα δῆμον</line><line lnr="14.330">ἤδη δὴν ἀπεών,  ἢ ἀμφαδὸν ἦε κρυφηδόν.</line><line lnr="14.331">ὤμοσε δὲ πρὸς ἔμ᾽ αὐτόν, ἀποσπένδων ἐνὶ οἴκῳ,</line><line lnr="14.332">νῆα κατειρύσθαι καὶ ἐπαρτέας ἔμμεν ἑταίρους,</line><line lnr="14.333">οἳ δή μιν πέμψουσι φίλην ἐς πατρίδα γαῖαν.</line><line lnr="14.334">ἀλλ᾽ ἐμὲ πρὶν ἀπέπεμψε: τύχησε γὰρ ἐρχομένη νηῦς</line><line lnr="14.335">ἀνδρῶν Θεσπρωτῶν ἐς Δουλίχιον πολύπυρον.</line><line lnr="14.336">ἔνθ᾽ ὅ γέ μ᾽ ἠνώγει πέμψαι βασιλῆϊ Ἀκάστῳ</line><line lnr="14.337">ἐνδυκέως: τοῖσιν δὲ κακὴ φρεσὶν ἥνδανε βουλὴ</line><line lnr="14.338">ἀμφ᾽ ἐμοί, ὄφρ᾽ ἔτι πάγχυ δύης ἐπὶ πῆμα γενοίμην.</line><line lnr="14.339">ἀλλ᾽ ὅτε γαίης πολλὸν ἀπέπλω ποντοπόρος νηῦς,</line><line lnr="14.340">αὐτίκα δούλιον ἦμαρ ἐμοὶ περιμηχανόωντο.</line><line lnr="14.341">ἐκ μέν με χλαῖνάν τε χιτῶνά τε εἵματ᾽ ἔδυσαν,</line><line lnr="14.342">ἀμφὶ δέ μοι ῥάκος ἄλλο κακὸν βάλον ἠδὲ χιτῶνα,</line><line lnr="14.343">ῥωγαλέα, τὰ καὶ αὐτὸς ἐν ὀφθαλμοῖσιν ὅρηαι:</line><line lnr="14.344">ἑσπέριοι δ᾽ Ἰθάκης εὐδειέλου ἔργ᾽ ἀφίκοντο.</line><line lnr="14.345">ἔνθ᾽ ἐμὲ μὲν κατέδησαν ἐϋσσέλμῳ ἐνὶ νηῒ</line><line lnr="14.346">ὅπλῳ ἐϋστρεφέϊ στερεῶς, αὐτοὶ δ᾽ ἀποβάντες</line><line lnr="14.347">ἐσσυμένως παρὰ θῖνα θαλάσσης δόρπον ἕλοντο.</line><line lnr="14.348">αὐτὰρ ἐμοὶ δεσμὸν μὲν ἀνέγναμψαν θεοὶ αὐτοὶ</line><line lnr="14.349">ῥηϊδίως: κεφαλῇ δὲ κατὰ ῥάκος ἀμφικαλύψας,</line><line lnr="14.350">ξεστὸν ἐφόλκαιον καταβὰς ἐπέλασσα θαλάσσῃ</line><line lnr="14.351">στῆθος, ἔπειτα δὲ χερσὶ διήρεσσ᾽ ἀμφοτέρῃσι</line><line lnr="14.352">νηχόμενος, μάλα δ᾽ ὦκα θύρηθ᾽ ἔα ἀμφὶς ἐκείνων.</line><line lnr="14.353">ἔνθ᾽ ἀναβάς, ὅθι τε δρίος ἦν πολυανθέος ὕλης,</line><line lnr="14.354">κείμην πεπτηώς. οἱ δὲ μεγάλα στενάχοντες</line><line lnr="14.355">φοίτων: ἀλλ᾽ οὐ γάρ σφιν ἐφαίνετο κέρδιον εἶναι</line><line lnr="14.356">μαίεσθαι προτέρω, τοὶ μὲν πάλιν αὖτις ἔβαινον</line><line lnr="14.357">νηὸς ἔπι γλαφυρῆς: ἐμὲ δ᾽ ἔκρυψαν θεοὶ αὐτοὶ</line><line lnr="14.358">ῥηϊδίως, καί με σταθμῷ ἐπέλασσαν ἄγοντες</line><line lnr="14.359">ἀνδρὸς ἐπισταμένου: ἔτι γάρ νύ μοι αἶσα βιῶναι.</line><line lnr="14.360">τὸν δ᾽ ἀπαμειβόμενος προσέφης,  Εὔμαιε συβῶτα:</line><line lnr="14.361">ἆ δειλὲ ξείνων, ἦ μοι μάλα θυμὸν ὄρινας</line><line lnr="14.362">ταῦτα ἕκαστα λέγων, ὅσα δὴ πάθες ἠδ᾽ ὅσ᾽ ἀλήθης.</line><line lnr="14.363">ἀλλὰ τά γ᾽ οὐ κατὰ κόσμον ὀΐομαι, οὐδέ με πείσεις</line><line lnr="14.364">εἰπὼν ἀμφ᾽ Ὀδυσῆϊ: τί σε χρὴ τοῖον ἐόντα</line><line lnr="14.365">μαψιδίως ψεύδεσθαι;  ἐγὼ δ᾽ εὖ οἶδα καὶ αὐτὸς</line><line lnr="14.366">νόστον ἐμοῖο ἄνακτος, ὅ τ᾽ ἤχθετο πᾶσι θεοῖσι</line><line lnr="14.367">πάγχυ μάλ᾽, ὅττι μιν οὔ τι μετὰ Τρώεσσι δάμασσαν</line><line lnr="14.368">ἠὲ φίλων ἐν χερσίν, ἐπεὶ πόλεμον τολύπευσε.</line><line lnr="14.369">τῷ κέν οἱ τύμβον μὲν ἐποίησαν Παναχαιοί,</line><line lnr="14.370">ἠδέ κε καὶ ᾧ παιδὶ μέγα κλέος ἤρατ᾽ ὀπίσσω</line><line lnr="14.371">νῦν δέ μιν ἀκλειῶς ἅρπυιαι ἀνηρείψαντο.</line><line lnr="14.372">αὐτὰρ ἐγὼ παρ᾽ ὕεσσιν ἀπότροπος: οὐδὲ πόλινδε</line><line lnr="14.373">ἔρχομαι, εἰ μή πού τι περίφρων Πηνελόπεια</line><line lnr="14.374">ἐλθέμεν ὀτρύνῃσιν, ὅτ᾽ ἀγγελίη ποθὲν ἔλθῃ.</line><line lnr="14.375">ἀλλ᾽ οἱ μὲν τὰ ἕκαστα παρήμενοι ἐξερέουσιν,</line><line lnr="14.376">ἠμὲν οἳ ἄχνυνται δὴν οἰχομένοιο ἄνακτος,</line><line lnr="14.377">ἠδ᾽ οἳ χαίρουσιν βίοτον νήποινον ἔδοντες:</line><line lnr="14.378">ἀλλ᾽ ἐμοὶ οὐ φίλον ἐστὶ μεταλλῆσαι καὶ ἐρέσθαι,</line><line lnr="14.379">ἐξ οὗ δή μ᾽ Αἰτωλὸς ἀνὴρ ἐξήπαφε μύθῳ,</line><line lnr="14.380">ὅς ῥ᾽ ἄνδρα κτείνας,  πολλὴν ἐπὶ γαῖαν ἀληθείς,</line><line lnr="14.381">ἦλθεν ἐμὰ πρὸς δώματ᾽: ἐγὼ δέ μιν ἀμφαγάπαζον.</line><line lnr="14.382">φῆ δέ μιν ἐν Κρήτεσσι παρ᾽ Ἰδομενῆϊ ἰδέσθαι</line><line lnr="14.383">νῆας ἀκειόμενον, τάς οἱ ξυνέαξαν ἄελλαι:</line><line lnr="14.384">καὶ φάτ᾽ ἐλεύσεσθαι ἢ ἐς θέρος ἢ ἐς ὀπώρην,</line><line lnr="14.385">πολλὰ χρήματ᾽ ἄγοντα,  σὺν ἀντιθέοις ἑτάροισι.</line><line lnr="14.386">καὶ σύ, γέρον πολυπενθές, ἐπεί σέ μοι ἤγαγε δαίμων,</line><line lnr="14.387">μήτε τί μοι ψεύδεσσι χαρίζεο μήτε τι θέλγε:</line><line lnr="14.388">οὐ γὰρ τοὔνεκ᾽ ἐγώ σ᾽ αἰδέσσομαι οὐδὲ φιλήσω,</line><line lnr="14.389">ἀλλὰ Δία ξένιον δείσας αὐτόν τ᾽ ἐλεαίρων.</line><line lnr="14.390">τὸν δ᾽ ἀπαμειβόμενος προσέφη πολύμητις Ὀδυσσεύς</line><line lnr="14.391">ἦ μάλα τίς τοι θυμὸς ἐνὶ στήθεσσιν ἄπιστος,</line><line lnr="14.392">οἷόν σ᾽ οὐδ᾽ ὀμόσας περ ἐπήγαγον οὐδέ σε πείθω.</line><line lnr="14.393">ἀλλ᾽ ἄγε νῦν ῥήτρην ποιησόμεθ᾽: αὐτὰρ ὄπισθε</line><line lnr="14.394">μάρτυροι ἀμφοτέροισι θεοί, τοὶ Ὄλυμπον ἔχουσιν.</line><line lnr="14.395">εἰ μέν κεν νοστήσῃ ἄναξ τεὸς ἐς τόδε δῶμα,</line><line lnr="14.396">ἕσσας με χλαῖνάν τε χιτῶνά τε εἵματα πέμψαι</line><line lnr="14.397">Δουλίχιόνδ᾽ ἰέναι, ὅθι μοι φίλον ἔπλετο θυμῷ:</line><line lnr="14.398">εἰ δέ κε μὴ ἔλθῃσιν ἄναξ τεὸς ὡς ἀγορεύω,</line><line lnr="14.399">δμῶας ἐπισσεύας βαλέειν μεγάλης κατὰ πέτρης,</line><line lnr="14.400">ὄφρα καὶ ἄλλος πτωχὸς ἀλεύεται ἠπεροπεύειν.</line><line lnr="14.401">τὸν δ᾽ ἀπαμειβόμενος προσεφώνεε δῖος ὑφορβός:</line><line lnr="14.402">ξεῖν᾽, οὕτω γάρ κέν μοι ἐϋκλείη τ᾽ ἀρετή τε</line><line lnr="14.403">εἴη ἐπ᾽ ἀνθρώπους ἅμα τ᾽ αὐτίκα καὶ μετέπειτα,</line><line lnr="14.404">ὅς σ᾽ ἐπεὶ ἐς κλισίην ἄγαγον καὶ ξείνια δῶκα,</line><line lnr="14.405">αὖτις δὲ κτείναιμι φίλον τ᾽ ἀπὸ θυμὸν ἑλοίμην:</line><line lnr="14.406">πρόφρων κεν δὴ ἔπειτα Δία Κρονίωνα λιτοίμην.</line><line lnr="14.407">νῦν δ᾽ ὥρη δόρποιο: τάχιστά μοι ἔνδον ἑταῖροι</line><line lnr="14.408">εἶεν, ἵν᾽ ἐν κλισίῃ λαρὸν τετυκοίμεθα δόρπον.</line><line lnr="14.409">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="14.410">ἀγχίμολον δὲ σύες τε καὶ ἀνέρες ἦλθον ὑφορβοί.</line><line lnr="14.411">τὰς μὲν ἄρα ἔρξαν κατὰ ἤθεα κοιμηθῆναι,</line><line lnr="14.412">κλαγγὴ δ᾽ ἄσπετος ὦρτο συῶν αὐλιζομενάων</line><line lnr="14.413">αὐτὰρ ὁ οἷς ἑτάροισιν ἐκέκλετο δῖος ὑφορβός:</line><line lnr="14.414">ἄξεθ᾽ ὑῶν τὸν ἄριστον, ἵνα ξείνῳ ἱερεύσω</line><line lnr="14.415">τηλεδαπῷ: πρὸς δ᾽ αὐτοὶ ὀνησόμεθ᾽,  οἵ περ ὀϊζὺν</line><line lnr="14.416">δὴν ἔχομεν πάσχοντες ὑῶν ἕνεκ᾽ ἀργιοδόντων:</line><line lnr="14.417">ἄλλοι δ᾽ ἡμέτερον κάματον νήποινον ἔδουσιν.</line><line lnr="14.418">ὣς ἄρα φωνήσας κέασε ξύλα νηλέϊ χαλκῷ,</line><line lnr="14.419">οἱ δ᾽ ὗν εἰσῆγον μάλα πίονα πενταέτηρον.</line><line lnr="14.420">τὸν μὲν ἔπειτ᾽ ἔστησαν ἐπ᾽ ἐσχάρῃ: οὐδὲ συβώτης</line><line lnr="14.421">λήθετ᾽ ἄρ᾽ ἀθανάτων: φρεσὶ γὰρ κέχρητ᾽ ἀγαθῇσιν:</line><line lnr="14.422">ἀλλ᾽ ὅγ᾽ ἀπαρχόμενος κεφαλῆς τρίχας ἐν πυρὶ βάλλεν</line><line lnr="14.423">ἀργιόδοντος ὑός, καὶ ἐπεύχετο πᾶσι θεοῖσιν</line><line lnr="14.424">νοστῆσαι Ὀδυσῆα πολύφρονα ὅνδε δόμονδε.</line><line lnr="14.425">κόψε δ᾽ ἀνασχόμενος σχίζῃ δρυός,  ἣν λίπε κείων:</line><line lnr="14.426">τὸν δ᾽ ἔλιπε ψυχή. τοὶ δ᾽ ἔσφαξάν τε καὶ εὗσαν:</line><line lnr="14.427">αἶψα δέ μιν διέχευαν: ὁ δ᾽ ὠμοθετεῖτο συβώτης,</line><line lnr="14.428">πάντων ἀρχόμενος μελέων, ἐς πίονα δημόν,</line><line lnr="14.429">καὶ τὰ μὲν ἐν πυρὶ βάλλε, παλύνας ἀλφίτου ἀκτῇ,</line><line lnr="14.430">μίστυλλόν τ᾽ ἄρα τἆλλα καὶ ἀμφ᾽ ὀβελοῖσιν ἔπειραν,</line><line lnr="14.431">ὤπτησάν τε περιφραδέως ἐρύσαντό τε πάντα,</line><line lnr="14.432">βάλλον δ᾽ εἰν ἐλεοῖσιν ἀολλέα: ἂν δὲ συβώτης</line><line lnr="14.433">ἵστατο δαιτρεύσων: περὶ γὰρ φρεσὶν αἴσιμα ᾔδη.</line><line lnr="14.434">καὶ τὰ μὲν ἕπταχα πάντα διεμοιρᾶτο δαΐζων:</line><line lnr="14.435">τὴν μὲν ἴαν νύμφῃσι καὶ Ἑρμῇ,  Μαιάδος υἱεῖ,</line><line lnr="14.436">θῆκεν ἐπευξάμενος, τὰς δ᾽ ἄλλας νεῖμεν ἑκάστῳ:</line><line lnr="14.437">νώτοισιν δ᾽ Ὀδυσῆα διηνεκέεσσι γέραιρεν</line><line lnr="14.438">ἀργιόδοντος ὑός, κύδαινε δὲ θυμὸν ἄνακτος:</line><line lnr="14.439">καί μιν φωνήσας προσέφη πολύμητις Ὀδυσσεύς:</line><line lnr="14.440">αἴθ᾽ οὕτως,  Εὔμαιε, φίλος Διὶ πατρὶ γένοιο</line><line lnr="14.441">ὡς ἐμοί, ὅττι τε τοῖον ἐόντ᾽ ἀγαθοῖσι γεραίρεις.</line><line lnr="14.442">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="14.443">ἔσθιε, δαιμόνιε ξείνων, καὶ τέρπεο τοῖσδε,</line><line lnr="14.444">οἷα πάρεστι: θεὸς δὲ τὸ μὲν δώσει, τὸ δ᾽ ἐάσει,</line><line lnr="14.445">ὅττι κεν ᾧ θυμῷ ἐθέλῃ: δύναται γὰρ ἅπαντα.</line><line lnr="14.446">ἦ ῥα καὶ ἄργματα θῦσε θεοῖς αἰειγενέτῃσι,</line><line lnr="14.447">σπείσας δ᾽ αἴθοπα οἶνον Ὀδυσσῆϊ πτολιπόρθῳ</line><line lnr="14.448">ἐν χείρεσσιν ἔθηκεν: ὁ δ᾽ ἕζετο ᾗ παρὰ μοίρῃ.</line><line lnr="14.449">σῖτον δέ σφιν ἔνειμε Μεσαύλιος, ὅν ῥα συβώτης</line><line lnr="14.450">αὐτὸς κτήσατο οἶος ἀποιχομένοιο ἄνακτος,</line><line lnr="14.451">νόσφιν δεσποίνης καὶ Λαέρταο γέροντος:</line><line lnr="14.452">πὰρ δ᾽ ἄρα μιν Ταφίων πρίατο κτεάτεσσιν ἑοῖσιν.</line><line lnr="14.453">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="14.454">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="14.455">σῖτον μέν σφιν ἀφεῖλε Μεσαύλιος,  οἱ δ᾽ ἐπὶ κοῖτον</line><line lnr="14.456">σίτου καὶ κρειῶν κεκορημένοι ἐσσεύοντο.</line><line lnr="14.457">νὺξ δ᾽ ἄρ᾽ ἐπῆλθε κακὴ σκοτομήνιος, ὗε δ᾽ ἄρα Ζεὺς</line><line lnr="14.458">πάννυχος, αὐτὰρ ἄη Ζέφυρος μέγας αἰὲν ἔφυδρος.</line><line lnr="14.459">τοῖς δ᾽ Ὀδυσεὺς μετέειπε, συβώτεω πειρητίζων,</line><line lnr="14.460">εἴ πώς οἱ ἐκδὺς χλαῖναν πόροι,  ἤ τιν᾽ ἑταίρων</line><line lnr="14.461">ἄλλον ἐποτρύνειεν, ἐπεί ἑο κήδετο λίην:</line><line lnr="14.462">κέκλυθι νῦν, Εὔμαιε καὶ ἄλλοι πάντες ἑταῖροι,</line><line lnr="14.463">εὐξάμενός τι ἔπος ἐρέω: οἶνος γὰρ ἀνώγει</line><line lnr="14.464">ἠλεός, ὅς τ᾽ ἐφέηκε πολύφρονά περ μάλ᾽ ἀεῖσαι</line><line lnr="14.465">καί θ᾽ ἁπαλὸν γελάσαι, καί τ᾽ ὀρχήσασθαι ἀνῆκε,</line><line lnr="14.466">καί τι ἔπος προέηκεν ὅ περ τ᾽ ἄρρητον ἄμεινον.</line><line lnr="14.467">ἀλλ᾽ ἐπεὶ οὖν τὸ πρῶτον ἀνέκραγον, οὐκ ἐπικεύσω.</line><line lnr="14.468">εἴθ᾽ ὣς ἡβώοιμι βίη τέ μοι ἔμπεδος εἴη,</line><line lnr="14.469">ὡς ὅθ᾽ ὑπὸ Τροίην λόχον ἤγομεν ἀρτύναντες.</line><line lnr="14.470">ἡγείσθην δ᾽ Ὀδυσεύς τε καὶ Ἀτρεΐδης Μενέλαος,</line><line lnr="14.471">τοῖσι δ᾽ ἅμα τρίτος ἄρχον ἐγών: αὐτοὶ γὰρ ἄνωγον.</line><line lnr="14.472">ἀλλ᾽ ὅτε δή ῥ᾽ ἱκόμεσθα ποτὶ πτόλιν αἰπύ τε τεῖχος,</line><line lnr="14.473">ἡμεῖς μὲν περὶ ἄστυ κατὰ ῥωπήϊα πυκνά,</line><line lnr="14.474">ἂν δόνακας καὶ ἕλος, ὑπὸ τεύχεσι πεπτηῶτες</line><line lnr="14.475">κείμεθα.  νὺξ δ᾽ ἄρ᾽ ἐπῆλθε κακὴ Βορέαο πεσόντος,</line><line lnr="14.476">πηγυλίς: αὐτὰρ ὕπερθε χιὼν γένετ᾽ ἠΰτε πάχνη,</line><line lnr="14.477">ψυχρή, καὶ σακέεσσι περιτρέφετο κρύσταλλος.</line><line lnr="14.478">ἔνθ᾽ ἄλλοι πάντες χλαίνας ἔχον ἠδὲ χιτῶνας,</line><line lnr="14.479">εὗδον δ᾽ εὔκηλοι, σάκεσιν εἰλυμένοι ὤμους:</line><line lnr="14.480">αὐτὰρ ἐγὼ χλαῖναν μὲν ἰὼν ἑτάροισιν ἔλειπον</line><line lnr="14.481">ἀφραδίῃς, ἐπεὶ οὐκ ἐφάμην ῥιγωσέμεν ἔμπης,</line><line lnr="14.482">ἀλλ᾽ ἑπόμην σάκος οἶον ἔχων καὶ ζῶμα φαεινόν.</line><line lnr="14.483">ἀλλ᾽ ὅτε δὴ τρίχα νυκτὸς ἔην, μετὰ δ᾽ ἄστρα βεβήκει,</line><line lnr="14.484">καὶ τότ᾽ ἐγὼν Ὀδυσῆα προσηύδων ἐγγὺς ἐόντα</line><line lnr="14.485">ἀγκῶνι νύξας: ὁ δ᾽ ἄρ᾽ ἐμμαπέως ὑπάκουσε:</line><line lnr="14.486">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="14.487">οὔ τοι ἔτι ζωοῖσι μετέσσομαι, ἀλλά με χεῖμα</line><line lnr="14.488">δάμναται: οὐ γὰρ ἔχω χλαῖναν: παρά μ᾽ ἤπαφε δαίμων</line><line lnr="14.489">οἰοχίτων᾽ ἔμεναι: νῦν δ᾽ οὐκέτι φυκτὰ πέλονται.</line><line lnr="14.490">ὣς ἐφάμην,  ὁ δ᾽ ἔπειτα νόον σχέθε τόνδ᾽ ἐνὶ θυμῷ,</line><line lnr="14.491">οἷος κεῖνος ἔην βουλευέμεν ἠδὲ μάχεσθαι:</line><line lnr="14.492">φθεγξάμενος δ᾽ ὀλίγῃ ὀπί με πρὸς μῦθον ἔειπε:</line><line lnr="14.493">σίγα νῦν, μή τίς σευ Ἀχαιῶν ἄλλος ἀκούσῃ.</line><line lnr="14.494">ἦ καὶ ἐπ᾽ ἀγκῶνος κεφαλὴν σχέθεν εἶπέ τε μῦθον:</line><line lnr="14.495">κλῦτε,  φίλοι: θεῖός μοι ἐνύπνιον ἦλθεν ὄνειρος.</line><line lnr="14.496">λίην γὰρ νηῶν ἑκὰς ἤλθομεν: ἀλλά τις εἴη</line><line lnr="14.497">εἰπεῖν Ἀτρεΐδῃ Ἀγαμέμνονι, ποιμένι λαῶν,</line><line lnr="14.498">εἰ πλέονας παρὰ ναῦφιν ἐποτρύνειε νέεσθαι.</line><line lnr="14.499">ὣς ἔφατ᾽, ὦρτο δ᾽ ἔπειτα Θόας, Ἀνδραίμονος υἱός,</line><line lnr="14.500">καρπαλίμως,  ἀπὸ δὲ χλαῖναν θέτο φοινικόεσσαν,</line><line lnr="14.501">βῆ δὲ θέειν ἐπὶ νῆας: ἐγὼ δ᾽ ἐνὶ εἵματι κείνου</line><line lnr="14.502">κείμην ἀσπασίως, φάε δὲ χρυσόθρονος Ἠώς.</line><line lnr="14.503">ὣς νῦν ἡβώοιμι βίη τέ μοι ἔμπεδος εἴη:</line><line lnr="14.504">δοίη κέν τις χλαῖναν ἐνὶ σταθμοῖσι συφορβῶν,</line><line lnr="14.505">ἀμφότερον,  φιλότητι καὶ αἰδοῖ φωτὸς ἑῆος:</line><line lnr="14.506">νῦν δέ μ᾽ ἀτιμάζουσι κακὰ χροῒ εἵματ᾽ ἔχοντα.</line><line lnr="14.507">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="14.508">ὦ γέρον, αἶνος μέν τοι ἀμύμων, ὃν κατέλεξας,</line><line lnr="14.509">οὐδέ τί πω παρὰ μοῖραν ἔπος νηκερδὲς ἔειπες:</line><line lnr="14.510">τῷ οὔτ᾽ ἐσθῆτος δευήσεαι οὔτε τευ ἄλλου,</line><line lnr="14.511">ὧν ἐπέοιχ᾽ ἱκέτην ταλαπείριον ἀντιάσαντα,</line><line lnr="14.512">νῦν: ἀτὰρ ἠῶθέν γε τὰ σὰ ῥάκεα δνοπαλίξεις.</line><line lnr="14.513">οὐ γὰρ πολλαὶ χλαῖναι ἐπημοιβοί τε χιτῶνες</line><line lnr="14.514">ἐνθάδε ἕννυσθαι, μία δ᾽ οἴη φωτὶ ἑκάστῳ.</line><line lnr="14.515">αὐτὰρ ἐπὴν ἔλθῃσιν Ὀδυσσῆος φίλος υἱός,</line><line lnr="14.516">αὐτός τοι χλαῖνάν τε χιτῶνά τε εἵματα δώσει,</line><line lnr="14.517">πέμψει δ᾽ ὅππῃ σε κραδίη θυμός τε κελεύει.</line><line lnr="14.518">ὣς εἰπὼν ἀνόρουσε, τίθει δ᾽ ἄρα οἱ πυρὸς ἐγγὺς</line><line lnr="14.519">εὐνήν, ἐν δ᾽ ὀΐων τε καὶ αἰγῶν δέρματ᾽ ἔβαλλεν.</line><line lnr="14.520">ἔνθ᾽ Ὀδυσεὺς κατέλεκτ᾽: ἐπὶ δὲ χλαῖναν βάλεν αὐτῷ</line><line lnr="14.521">πυκνὴν καὶ μεγάλην, ἥ οἱ παρεκέσκετ᾽ ἀμοιβάς,</line><line lnr="14.522">ἕννυσθαι ὅτε τις χειμὼν ἔκπαγλος ὄροιτο.</line><line lnr="14.523">ὣς ὁ μὲν ἔνθ᾽ Ὀδυσεὺς κοιμήσατο, τοὶ δὲ παρ᾽ αὐτὸν</line><line lnr="14.524">ἄνδρες κοιμήσαντο νεηνίαι: οὐδὲ συβώτῃ</line><line lnr="14.525">ἥνδανεν αὐτόθι κοῖτος,  ὑῶν ἄπο κοιμηθῆναι,</line><line lnr="14.526">ἀλλ᾽ ὅ γ᾽ ἄρ᾽ ἔξω ἰὼν ὡπλίζετο: χαῖρε δ᾽ Ὀδυσσεύς,</line><line lnr="14.527">ὅττι ῥά οἱ βιότου περικήδετο νόσφιν ἐόντος.</line><line lnr="14.528">πρῶτον μὲν ξίφος ὀξὺ περὶ στιβαροῖς βάλετ᾽ ὤμοις,</line><line lnr="14.529">ἀμφὶ δὲ χλαῖναν ἑέσσατ᾽ ἀλεξάνεμον, μάλα πυκνήν,</line><line lnr="14.530">ἂν δὲ νάκην ἕλετ᾽ αἰγὸς ἐϋτρεφέος μεγάλοιο,</line><line lnr="14.531">εἵλετο δ᾽ ὀξὺν ἄκοντα, κυνῶν ἀλκτῆρα καὶ ἀνδρῶν.</line><line lnr="14.532">βῆ δ᾽ ἴμεναι κείων ὅθι περ σύες ἀργιόδοντες</line><line lnr="14.533">πέτρῃ ὕπο γλαφυρῇ εὗδον, Βορέω ὑπ᾽ ἰωγῇ.</line></lvl></lvl><lvl d="Telemachos returns" c="ffc6c6" f="000000" sz="557"><line lnr="15.1">ἡ δ᾽ εἰς εὐρύχορον Λακεδαίμονα Παλλὰς Ἀθήνη</line><line lnr="15.2">ᾤχετ᾽, Ὀδυσσῆος μεγαθύμου φαίδιμον υἱὸν</line><line lnr="15.3">νόστου ὑπομνήσουσα καὶ ὀτρυνέουσα νέεσθαι.</line><line lnr="15.4">εὗρε δὲ Τηλέμαχον καὶ Νέστορος ἀγλαὸν υἱὸν</line><line lnr="15.5">εὕδοντ᾽ ἐν προδόμῳ Μενελάου κυδαλίμοιο,</line><line lnr="15.6">ἦ τοι Νεστορίδην μαλακῷ δεδμημένον ὕπνῳ:</line><line lnr="15.7">Τηλέμαχον δ᾽ οὐχ ὕπνος ἔχε γλυκύς, ἀλλ᾽ ἐνὶ θυμῷ</line><line lnr="15.8">νύκτα δι᾽ ἀμβροσίην μελεδήματα πατρὸς ἔγειρεν.</line><line lnr="15.9">ἀγχοῦ δ᾽ ἱσταμένη προσέφη γλαυκῶπις Ἀθήνη:</line><line lnr="15.10">Τηλέμαχ᾽,  οὐκέτι καλὰ δόμων ἄπο τῆλ᾽ ἀλάλησαι,</line><line lnr="15.11">κτήματά τε προλιπὼν ἄνδρας τ᾽ ἐν σοῖσι δόμοισιν</line><line lnr="15.12">οὕτω ὑπερφιάλους: μή τοι κατὰ πάντα φάγωσι</line><line lnr="15.13">κτήματα δασσάμενοι, σὺ δὲ τηϋσίην ὁδὸν ἔλθῃς.</line><line lnr="15.14">ἀλλ᾽ ὄτρυνε τάχιστα βοὴν ἀγαθὸν Μενέλαον</line><line lnr="15.15">πεμπέμεν,  ὄφρ᾽ ἔτι οἴκοι ἀμύμονα μητέρα τέτμῃς.</line><line lnr="15.16">ἤδη γάρ ῥα πατήρ τε κασίγνητοί τε κέλονται</line><line lnr="15.17">Εὐρυμάχῳ γήμασθαι: ὁ γὰρ περιβάλλει ἅπαντας</line><line lnr="15.18">μνηστῆρας δώροισι καὶ ἐξώφελλεν ἔεδνα:</line><line lnr="15.19">μή νύ τι σεῦ ἀέκητι δόμων ἐκ κτῆμα φέρηται.</line><line lnr="15.20">οἶσθα γὰρ οἷος θυμὸς ἐνὶ στήθεσσι γυναικός:</line><line lnr="15.21">κείνου βούλεται οἶκον ὀφέλλειν ὅς κεν ὀπυίῃ,</line><line lnr="15.22">παίδων δὲ προτέρων καὶ κουριδίοιο φίλοιο</line><line lnr="15.23">οὐκέτι μέμνηται τεθνηκότος οὐδὲ μεταλλᾷ.</line><line lnr="15.24">ἀλλὰ σύ γ᾽ ἐλθὼν αὐτὸς ἐπιτρέψειας ἕκαστα</line><line lnr="15.25">δμῳάων ἥ τίς τοι ἀρίστη φαίνεται εἶναι,</line><line lnr="15.26">εἰς ὅ κέ τοι φήνωσι θεοὶ κυδρὴν παράκοιτιν.</line><line lnr="15.27">ἄλλο δέ τοί τι ἔπος ἐρέω, σὺ δὲ σύνθεο θυμῷ.</line><line lnr="15.28">μνηστήρων σ᾽ ἐπιτηδὲς ἀριστῆες λοχόωσιν</line><line lnr="15.29">ἐν πορθμῷ Ἰθάκης τε Σάμοιό τε παιπαλοέσσης.</line><line lnr="15.30">ἱέμενοι κτεῖναι,  πρὶν πατρίδα γαῖαν ἱκέσθαι.</line><line lnr="15.31">ἀλλὰ τά γ᾽ οὐκ ὀΐω: πρὶν καί τινα γαῖα καθέξει</line><line lnr="15.32">ἀνδρῶν μνηστήρων, οἵ τοι βίοτον κατέδουσιν.</line><line lnr="15.33">ἀλλὰ ἑκὰς νήσων ἀπέχειν εὐεργέα νῆα,</line><line lnr="15.34">νυκτὶ δ᾽ ὁμῶς πλείειν: πέμψει δέ τοι οὖρον ὄπισθεν</line><line lnr="15.35">ἀθανάτων ὅς τίς σε φυλάσσει τε ῥύεταί τε.</line><line lnr="15.36">αὐτὰρ ἐπὴν πρώτην ἀκτὴν Ἰθάκης ἀφίκηαι,</line><line lnr="15.37">νῆα μὲν ἐς πόλιν ὀτρῦναι καὶ πάντας ἑταίρους,</line><line lnr="15.38">αὐτὸς δὲ πρώτιστα συβώτην εἰσαφικέσθαι,</line><line lnr="15.39">ὅς τοι ὑῶν ἐπίουρος, ὁμῶς δέ τοι ἤπια οἶδεν.</line><line lnr="15.40">ἔνθα δὲ νύκτ᾽ ἀέσαι: τὸν δ᾽ ὀτρῦναι πόλιν εἴσω</line><line lnr="15.41">ἀγγελίην ἐρέοντα περίφρονι Πηνελοπείῃ,</line><line lnr="15.42">οὕνεκά οἱ σῶς ἐσσὶ καὶ ἐκ Πύλου εἰλήλουθας.</line><line lnr="15.43">ἡ μὲν ἄρ᾽ ὣς εἰποῦσ᾽ ἀπέβη πρὸς μακρὸν Ὄλυμπον,</line><line lnr="15.44">αὐτὰρ ὁ Νεστορίδην ἐξ ἡδέος ὕπνου ἔγειρεν</line><line lnr="15.45">λὰξ ποδὶ κινήσας,  καί μιν πρὸς μῦθον ἔειπεν:</line><line lnr="15.46">ἔγρεο, Νεστορίδη Πεισίστρατε, μώνυχας ἵππους</line><line lnr="15.47">ζεῦξον ὑφ᾽ ἅρματ᾽ ἄγων, ὄφρα πρήσσωμεν ὁδοῖο.</line><line lnr="15.48">τὸν δ᾽ αὖ Νεστορίδης Πεισίστρατος ἀντίον ηὔδα:</line><line lnr="15.49">Τηλέμαχ᾽, οὔ πως ἔστιν ἐπειγομένους περ ὁδοῖο</line><line lnr="15.50">νύκτα διὰ δνοφερὴν ἐλάαν: τάχα δ᾽ ἔσσεται ἠώς.</line><line lnr="15.51">ἀλλὰ μέν᾽ εἰς ὅ κε δῶρα φέρων ἐπιδίφρια θήῃ</line><line lnr="15.52">ἥρως Ἀτρείδης, δουρικλειτὸς Μενέλαος,</line><line lnr="15.53">καὶ μύθοις ἀγανοῖσι παραυδήσας ἀποπέμψῃ.</line><line lnr="15.54">τοῦ γάρ τε ξεῖνος μιμνήσκεται ἤματα πάντα</line><line lnr="15.55">ἀνδρὸς ξεινοδόκου,  ὅς κεν φιλότητα παράσχῃ.</line><line lnr="15.56">ὣς ἔφατ᾽, αὐτίκα δὲ χρυσόθρονος ἤλυθεν Ἠώς.</line><line lnr="15.57">ἀγχίμολον δέ σφ᾽ ἦλθε βοὴν ἀγαθὸς Μενέλαος,</line><line lnr="15.58">ἀνστὰς ἐξ εὐνῆς, Ἑλένης πάρα καλλικόμοιο.</line><line lnr="15.59">τὸν δ᾽ ὡς οὖν ἐνόησεν Ὀδυσσῆος φίλος υἱός,</line><line lnr="15.60">σπερχόμενός ῥα χιτῶνα περὶ χροῒ σιγαλόεντα</line><line lnr="15.61">δῦνεν, καὶ μέγα φᾶρος ἐπὶ στιβαροῖς βάλετ᾽ ὤμοις</line><line lnr="15.62">ἥρως, βῆ δὲ θύραζε, παριστάμενος δὲ προσηύδα</line><line lnr="15.63">Τηλέμαχος, φίλος υἱὸς Ὀδυσσῆος θείοιο:</line><line lnr="15.64">Ἀτρεΐδη Μενέλαε διοτρεφές, ὄρχαμε λαῶν,</line><line lnr="15.65">ἤδη νῦν μ᾽ ἀπόπεμπε φίλην ἐς πατρίδα γαῖαν:</line><line lnr="15.66">ἤδη γάρ μοι θυμὸς ἐέλδεται οἴκαδ᾽ ἱκέσθαι.</line><line lnr="15.67">τὸν δ᾽ ἠμείβετ᾽ ἔπειτα βοὴν ἀγαθὸς Μενέλαος:</line><line lnr="15.68">Τηλέμαχ᾽, οὔ τί σ᾽ ἐγώ γε πολὺν χρόνον ἐνθάδ᾽ ἐρύξω</line><line lnr="15.69">ἱέμενον νόστοιο: νεμεσσῶμαι δὲ καὶ ἄλλῳ</line><line lnr="15.70">ἀνδρὶ ξεινοδόκῳ,  ὅς κ᾽ ἔξοχα μὲν φιλέῃσιν,</line><line lnr="15.71">ἔξοχα δ᾽ ἐχθαίρῃσιν: ἀμείνω δ᾽ αἴσιμα πάντα.</line><line lnr="15.72">ἶσόν τοι κακόν ἐσθ᾽, ὅς τ᾽ οὐκ ἐθέλοντα νέεσθαι</line><line lnr="15.73">ξεῖνον ἐποτρύνει καὶ ὃς ἐσσύμενον κατερύκει.</line><line lnr="15.74">χρὴ ξεῖνον παρεόντα φιλεῖν, ἐθέλοντα δὲ πέμπειν.</line><line lnr="15.75">ἀλλὰ μέν᾽ εἰς ὅ κε δῶρα φέρων ἐπιδίφρια θείω</line><line lnr="15.76">καλά, σὺ δ᾽ ὀφθαλμοῖσιν ἴδῃς, εἴπω δὲ γυναιξὶ</line><line lnr="15.77">δεῖπνον ἐνὶ μεγάροις τετυκεῖν ἅλις ἔνδον ἐόντων.</line><line lnr="15.78">ἀμφότερον, κῦδός τε καὶ ἀγλαΐη καὶ ὄνειαρ,</line><line lnr="15.79">δειπνήσαντας ἴμεν πολλὴν ἐπ᾽ ἀπείρονα γαῖαν.</line><line lnr="15.80">εἰ δ᾽ ἐθέλεις τραφθῆναι ἀν᾽ Ἑλλάδα καὶ μέσον Ἄργος,</line><line lnr="15.81">ὄφρα τοι αὐτὸς ἕπωμαι, ὑποζεύξω δέ τοι ἵππους,</line><line lnr="15.82">ἄστεα δ᾽ ἀνθρώπων ἡγήσομαι: οὐδέ τις ἡμέας</line><line lnr="15.83">αὔτως ἀππέμψει, δώσει δέ τι ἕν γε φέρεσθαι,</line><line lnr="15.84">ἠέ τινα τριπόδων εὐχάλκων ἠὲ λεβήτων,</line><line lnr="15.85">ἠὲ δύ᾽ ἡμιόνους ἠὲ χρύσειον ἄλεισον.</line><line lnr="15.86">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.87">Ἀτρεΐδη Μενέλαε διοτρεφές, ὄρχαμε λαῶν,</line><line lnr="15.88">βούλομαι ἤδη νεῖσθαι ἐφ᾽ ἡμέτερ᾽: οὐ γὰρ ὄπισθεν</line><line lnr="15.89">οὖρον ἰὼν κατέλειπον ἐπὶ κτεάτεσσιν ἐμοῖσιν:</line><line lnr="15.90">μὴ πατέρ᾽ ἀντίθεον διζήμενος αὐτὸς ὄλωμαι,</line><line lnr="15.91">ἤ τί μοι ἐκ μεγάρων κειμήλιον ἐσθλὸν ὄληται.</line><line lnr="15.92">αὐτὰρ ἐπεὶ τό γ᾽ ἄκουσε βοὴν ἀγαθὸς Μενέλαος,</line><line lnr="15.93">αὐτίκ᾽ ἄρ᾽ ᾗ ἀλόχῳ ἠδὲ δμῳῇσι κέλευσε</line><line lnr="15.94">δεῖπνον ἐνὶ μεγάροις τετυκεῖν ἅλις ἔνδον ἐόντων.</line><line lnr="15.95">ἀγχίμολον δέ οἱ ἦλθε Βοηθοΐδης Ἐτεωνεύς,</line><line lnr="15.96">ἀνστὰς ἐξ εὐνῆς, ἐπεὶ οὐ πολὺ ναῖεν ἀπ᾽ αὐτοῦ:</line><line lnr="15.97">τὸν πῦρ κῆαι ἄνωγε βοὴν ἀγαθὸς Μενέλαος</line><line lnr="15.98">ὀπτῆσαί τε κρεῶν: ὁ δ᾽ ἄρ᾽ οὐκ ἀπίθησεν ἀκούσας.</line><line lnr="15.99">αὐτὸς δ᾽ ἐς θάλαμον κατεβήσετο κηώεντα,</line><line lnr="15.100">οὐκ οἶος,  ἅμα τῷ γ᾽ Ἑλένη κίε καὶ Μεγαπένθης.</line><line lnr="15.101">ἀλλ᾽ ὅτε δή ῥ᾽ ἵκανον ὅθι κειμήλια κεῖτο,</line><line lnr="15.102">Ἀτρεΐδης μὲν ἔπειτα δέπας λάβεν ἀμφικύπελλον,</line><line lnr="15.103">υἱὸν δὲ κρητῆρα φέρειν Μεγαπένθε᾽ ἄνωγεν</line><line lnr="15.104">ἀργύρεον: Ἑλένη δὲ παρίστατο φωριαμοῖσιν,</line><line lnr="15.105">ἔνθ᾽ ἔσαν οἱ πέπλοι παμποίκιλοι,  οὓς κάμεν αὐτή.</line><line lnr="15.106">τῶν ἕν᾽ ἀειραμένη Ἑλένη φέρε, δῖα γυναικῶν,</line><line lnr="15.107">ὃς κάλλιστος ἔην ποικίλμασιν ἠδὲ μέγιστος,</line><line lnr="15.108">ἀστὴρ δ᾽ ὣς ἀπέλαμπεν: ἔκειτο δὲ νείατος ἄλλων.</line><line lnr="15.109">βὰν δ᾽ ἰέναι προτέρω διὰ δώματος, ἧος ἵκοντο</line><line lnr="15.110">Τηλέμαχον: τὸν δὲ προσέφη ξανθὸς Μενέλαος:</line><line lnr="15.111">Τηλέμαχ᾽, ἦ τοι νόστον, ὅπως φρεσὶ σῇσι μενοινᾷς,</line><line lnr="15.112">ὥς τοι Ζεὺς τελέσειεν, ἐρίγδουπος πόσις Ἥρης.</line><line lnr="15.113">δώρων δ᾽, ὅσσ᾽ ἐν ἐμῷ οἴκῳ κειμήλια κεῖται,</line><line lnr="15.114">δώσω ὃ κάλλιστον καὶ τιμηέστατόν ἐστι.</line><line lnr="15.115">δώσω τοι κρητῆρα τετυγμένον: ἀργύρεος δὲ</line><line lnr="15.116">ἐστὶν ἅπας, χρυσῷ δ᾽ ἐπὶ χείλεα κεκράανται,</line><line lnr="15.117">ἔργον δ᾽ Ἡφαίστοιο: πόρεν δέ ἑ Φαίδιμος ἥρως,</line><line lnr="15.118">Σιδονίων βασιλεύς, ὅθ᾽ ἑὸς δόμος ἀμφεκάλυψε</line><line lnr="15.119">κεῖσέ με νοστήσαντα: τεῒν δ᾽ ἐθέλω τόδ᾽ ὀπάσσαι.</line><line lnr="15.120">ὣς εἰπὼν ἐν χειρὶ τίθει δέπας ἀμφικύπελλον</line><line lnr="15.121">ἥρως Ἀτρεΐδης: ὁ δ᾽ ἄρα κρητῆρα φαεινὸν</line><line lnr="15.122">θῆκ᾽ αὐτοῦ προπάροιθε φέρων κρατερὸς Μεγαπένθης,</line><line lnr="15.123">ἀργύρεον: Ἑλένη δὲ παρίστατο καλλιπάρῃος</line><line lnr="15.124">πέπλον ἔχουσ᾽ ἐν χερσίν, ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="15.125">δῶρόν τοι καὶ ἐγώ,  τέκνον φίλε, τοῦτο δίδωμι,</line><line lnr="15.126">μνῆμ᾽ Ἑλένης χειρῶν, πολυηράτου ἐς γάμου ὥρην,</line><line lnr="15.127">σῇ ἀλόχῳ φορέειν: τῆος δὲ φίλῃ παρὰ μητρὶ</line><line lnr="15.128">κείσθω ἐνὶ μεγάρῳ. σὺ δέ μοι χαίρων ἀφίκοιο</line><line lnr="15.129">οἶκον ἐϋκτίμενον καὶ σὴν ἐς πατρίδα γαῖαν.</line><line lnr="15.130">ὣς εἰποῦσ᾽ ἐν χερσὶ τίθει,  ὁ δ᾽ ἐδέξατο χαίρων.</line><line lnr="15.131">καὶ τὰ μὲν ἐς πείρινθα τίθει Πεισίστρατος ἥρως</line><line lnr="15.132">δεξάμενος, καὶ πάντα ἑῷ θηήσατο θυμῷ:</line><line lnr="15.133">τοὺς δ᾽ ἦγε πρὸς δῶμα κάρη ξανθὸς Μενέλαος.</line><line lnr="15.134">ἑζέσθην δ᾽ ἄρ᾽ ἔπειτα κατὰ κλισμούς τε θρόνους τε.</line><line lnr="15.135">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="15.136">καλῇ χρυσείῃ, ὑπὲρ ἀργυρέοιο λέβητος,</line><line lnr="15.137">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="15.138">σῖτον δ᾽ αἰδοίη ταμίη παρέθηκε φέρουσα:</line><line lnr="15.139">εἴδατα πόλλ᾽ ἐπιθεῖσα, χαριζομένη παρεόντων:</line><line lnr="15.140">πὰρ δὲ Βοηθοΐδης κρέα δαίετο καὶ νέμε μοίρας:</line><line lnr="15.141">οἰνοχόει δ᾽ υἱὸς Μενελάου κυδαλίμοιο.</line><line lnr="15.142">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="15.143">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="15.144">δὴ τότε Τηλέμαχος καὶ Νέστορος ἀγλαὸς υἱὸς</line><line lnr="15.145">ἵππους τε ζεύγνυντ᾽ ἀνά θ᾽ ἅρματα ποικίλ᾽ ἔβαινον,</line><line lnr="15.146">ἐκ δ᾽ ἔλασαν προθύροιο καὶ αἰθούσης ἐριδούπου.</line><line lnr="15.147">τοὺς δὲ μετ᾽ Ἀτρεΐδης ἔκιε ξανθὸς Μενέλαος,</line><line lnr="15.148">οἶνον ἔχων ἐν χειρὶ μελίφρονα δεξιτερῆφι,</line><line lnr="15.149">ἐν δέπαϊ χρυσέῳ, ὄφρα λείψαντε κιοίτην.</line><line lnr="15.150">στῆ δ᾽ ἵππων προπάροιθε, δεδισκόμενος δὲ προσηύδα:</line><line lnr="15.151">χαίρετον,  ὦ κούρω, καὶ Νέστορι ποιμένι λαῶν</line><line lnr="15.152">εἰπεῖν: ἦ γὰρ ἐμοί γε πατὴρ ὣς ἤπιος ἦεν,</line><line lnr="15.153">ἧος ἐνὶ Τροίῃ πολεμίζομεν υἷες Ἀχαιῶν.</line><line lnr="15.154">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.155">καὶ λίην κείνῳ γε,  διοτρεφές, ὡς ἀγορεύεις,</line><line lnr="15.156">πάντα τάδ᾽ ἐλθόντες καταλέξομεν: αἲ γὰρ ἐγὼν ὣς</line><line lnr="15.157">νοστήσας Ἰθάκηνδε, κιχὼν Ὀδυσῆ᾽ ἐνὶ οἴκῳ,</line><line lnr="15.158">εἴποιμ᾽ ὡς παρὰ σεῖο τυχὼν φιλότητος ἁπάσης</line><line lnr="15.159">ἔρχομαι, αὐτὰρ ἄγω κειμήλια πολλὰ καὶ ἐσθλά.</line><line lnr="15.160">ὣς ἄρα οἱ εἰπόντι ἐπέπτατο δεξιὸς ὄρνις,</line><line lnr="15.161">αἰετὸς ἀργὴν χῆνα φέρων ὀνύχεσσι πέλωρον,</line><line lnr="15.162">ἥμερον ἐξ αὐλῆς: οἱ δ᾽ ἰΰζοντες ἕποντο</line><line lnr="15.163">ἀνέρες ἠδὲ γυναῖκες: ὁ δέ σφισιν ἐγγύθεν ἐλθὼν</line><line lnr="15.164">δεξιὸς ἤϊξε πρόσθ᾽ ἵππων: οἱ δὲ ἰδόντες</line><line lnr="15.165">γήθησαν,  καὶ πᾶσιν ἐνὶ φρεσὶ θυμὸς ἰάνθη.</line><line lnr="15.166">τοῖσι δὲ Νεστορίδης Πεισίστρατος ἤρχετο μύθων:</line><line lnr="15.167">φράζεο δή, Μενέλαε διοτρεφές, ὄρχαμε λαῶν,</line><line lnr="15.168">ἢ νῶϊν τόδ᾽ ἔφηνε θεὸς τέρας ἦε σοὶ αὐτῷ.</line><line lnr="15.169">ὣς φάτο, μερμήριξε δ᾽ ἀρηΐφιλος Μενέλαος,</line><line lnr="15.170">ὅππως οἱ κατὰ μοῖραν ὑποκρίναιτο νοήσας.</line><line lnr="15.171">τὸν δ᾽ Ἑλένη τανύπεπλος ὑποφθαμένη φάτο μῦθον:</line><line lnr="15.172">κλῦτέ μευ: αὐτὰρ ἐγὼ μαντεύσομαι, ὡς ἐνὶ θυμῷ</line><line lnr="15.173">ἀθάνατοι βάλλουσι καὶ ὡς τελέεσθαι ὀΐω.</line><line lnr="15.174">ὡς ὅδε χῆν᾽ ἥρπαξ᾽ ἀτιταλλομένην ἐνὶ οἴκῳ</line><line lnr="15.175">ἐλθὼν ἐξ ὄρεος,  ὅθι οἱ γενεή τε τόκος τε,</line><line lnr="15.176">ὣς Ὀδυσεὺς κακὰ πολλὰ παθὼν καὶ πόλλ᾽ ἐπαληθεὶς</line><line lnr="15.177">οἴκαδε νοστήσει καὶ τίσεται: ἠὲ καὶ ἤδη</line><line lnr="15.178">οἴκοι, ἀτὰρ μνηστῆρσι κακὸν πάντεσσι φυτεύει.</line><line lnr="15.179">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.180">οὕτω νῦν Ζεὺς θείη, ἐρίγδουπος πόσις Ἥρης:</line><line lnr="15.181">τῷ κέν τοι καὶ κεῖθι θεῷ ὣς εὐχετοῴμην.</line><line lnr="15.182">ἦ καὶ ἐφ᾽ ἵπποιϊν μάστιν βάλεν: οἱ δὲ μάλ᾽ ὦκα</line><line lnr="15.183">ἤϊξαν πεδίονδε διὰ πτόλιος μεμαῶτες.</line><line lnr="15.184">οἱ δὲ πανημέριοι σεῖον ζυγὸν ἀμφὶς ἔχοντες.</line><line lnr="15.185">δύσετό τ᾽ ἠέλιος σκιόωντό τε πᾶσαι ἀγυιαί:</line><line lnr="15.186">ἐς Φηρὰς δ᾽ ἵκοντο Διοκλῆος ποτὶ δῶμα,</line><line lnr="15.187">υἱέος Ὀρτιλόχοιο, τὸν Ἀλφειὸς τέκε παῖδα.</line><line lnr="15.188">ἔνθα δὲ νύκτ᾽ ἄεσαν ὁ δὲ τοῖς πὰρ ξείνια θῆκεν.</line><line lnr="15.189">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="15.190">ἵππους τε ζεύγνυντ᾽ ἀνά θ᾽ ἅρματα ποικίλ᾽ ἔβαινον,</line><line lnr="15.191">ἐκ δ᾽ ἔλασαν προθύροιο καὶ αἰθούσης ἐριδούπου:</line><line lnr="15.192">μάστιξεν δ᾽ ἐλάαν, τὼ δ᾽ οὐκ ἄκοντε πετέσθην.</line><line lnr="15.193">αἶψα δ᾽ ἔπειθ᾽ ἵκοντο Πύλου αἰπὺ πτολίεθρον:</line><line lnr="15.194">καὶ τότε Τηλέμαχος προσεφώνεε Νέστορος υἱόν:</line><line lnr="15.195">Νεστορίδη,  πῶς κέν μοι ὑποσχόμενος τελέσειας</line><line lnr="15.196">μῦθον ἐμόν; ξεῖνοι δὲ διαμπερὲς εὐχόμεθ᾽ εἶναι</line><line lnr="15.197">ἐκ πατέρων φιλότητος, ἀτὰρ καὶ ὁμήλικές εἰμεν:</line><line lnr="15.198">ἥδε δ᾽ ὁδὸς καὶ μᾶλλον ὁμοφροσύνῃσιν ἐνήσει.</line><line lnr="15.199">μή με παρὲξ ἄγε νῆα, διοτρεφές, ἀλλὰ λίπ᾽ αὐτοῦ,</line><line lnr="15.200">μή μ᾽ ὁ γέρων ἀέκοντα κατάσχῃ ᾧ ἐνὶ οἴκῳ</line><line lnr="15.201">ἱέμενος φιλέειν: ἐμὲ δὲ χρεὼ θᾶσσον ἱκέσθαι.</line><line lnr="15.202">ὣς φάτο, Νεστορίδης δ᾽ ἄρ᾽ ἑῷ συμφράσσατο θυμῷ,</line><line lnr="15.203">ὅππως οἱ κατὰ μοῖραν ὑποσχόμενος τελέσειεν.</line><line lnr="15.204">ὧδε δέ οἱ φρονέοντι δοάσσατο κέρδιον εἶναι:</line><line lnr="15.205">στρέψ᾽ ἵππους ἐπὶ νῆα θοὴν καὶ θῖνα θαλάσσης,</line><line lnr="15.206">νηῒ δ᾽ ἐνὶ πρύμνῃ ἐξαίνυτο κάλλιμα δῶρα,</line><line lnr="15.207">ἐσθῆτα χρυσόν τε, τά οἱ Μενέλαος ἔδωκε:</line><line lnr="15.208">καί μιν ἐποτρύνων ἔπεα πτερόεντα προσηύδα:</line><line lnr="15.209">σπουδῇ νῦν ἀνάβαινε κέλευέ τε πάντας ἑταίρους,</line><line lnr="15.210">πρὶν ἐμὲ οἴκαδ᾽ ἱκέσθαι ἀπαγγεῖλαί τε γέροντι.</line><line lnr="15.211">εὖ γὰρ ἐγὼ τόδε οἶδα κατὰ φρένα καὶ κατὰ θυμόν:</line><line lnr="15.212">οἷος κείνου θυμὸς ὑπέρβιος, οὔ σε μεθήσει,</line><line lnr="15.213">ἀλλ᾽ αὐτὸς καλέων δεῦρ᾽ εἴσεται, οὐδέ ἕ φημι</line><line lnr="15.214">ἂψ ἰέναι κενεόν: μάλα γὰρ κεχολώσεται ἔμπης.</line><line lnr="15.215">ὣς ἄρα φωνήσας ἔλασεν καλλίτριχας ἵππους</line><line lnr="15.216">ἂψ Πυλίων εἰς ἄστυ, θοῶς δ᾽ ἄρα δώμαθ᾽ ἵκανε.</line><line lnr="15.217">Τηλέμαχος δ᾽ ἑτάροισιν ἐποτρύνων ἐκέλευσεν:</line><line lnr="15.218">ἐγκοσμεῖτε τὰ τεύχε᾽, ἑταῖροι, νηῒ μελαίνῃ,</line><line lnr="15.219">αὐτοί τ᾽ ἀμβαίνωμεν, ἵνα πρήσσωμεν ὁδοῖο.</line><line lnr="15.220">ὣς ἔφαθ᾽, οἱ δ᾽ ἄρα τοῦ μάλα μὲν κλύον ἠδ᾽ ἐπίθοντο,</line><line lnr="15.221">αἶψα δ᾽ ἄρ᾽ εἴσβαινον καὶ ἐπὶ κληῗσι καθῖζον.</line><line lnr="15.222">ἦ τοι ὁ μὲν τὰ πονεῖτο καὶ εὔχετο, θῦε δ᾽ Ἀθήνῃ</line><line lnr="15.223">νηῒ πάρα πρυμνῇ: σχεδόθεν δέ οἱ ἤλυθεν ἀνὴρ</line><line lnr="15.224">τηλεδαπός, φεύγων ἐξ Ἄργεος ἄνδρα κατακτάς,</line><line lnr="15.225">μάντις: ἀτὰρ γενεήν γε Μελάμποδος ἔκγονος ἦεν,</line><line lnr="15.226">ὃς πρὶν μέν ποτ᾽ ἔναιε Πύλῳ ἔνι, μητέρι μήλων,</line><line lnr="15.227">ἀφνειὸς Πυλίοισι μέγ᾽ ἔξοχα δώματα ναίων:</line><line lnr="15.228">δὴ τότε γ᾽ ἄλλων δῆμον ἀφίκετο, πατρίδα φεύγων</line><line lnr="15.229">Νηλέα τε μεγάθυμον, ἀγαυότατον ζωόντων,</line><line lnr="15.230">ὅς οἱ χρήματα πολλὰ τελεσφόρον εἰς ἐνιαυτὸν</line><line lnr="15.231">εἶχε βίῃ. ὁ δὲ τῆος ἐνὶ μεγάροις Φυλάκοιο</line><line lnr="15.232">δεσμῷ ἐν ἀργαλέῳ δέδετο, κρατέρ᾽ ἄλγεα πάσχων</line><line lnr="15.233">εἵνεκα Νηλῆος κούρης ἄτης τε βαρείης,</line><line lnr="15.234">τήν οἱ ἐπὶ φρεσὶ θῆκε θεὰ δασπλῆτις Ἐρινύς.</line><line lnr="15.235">ἀλλ᾽ ὁ μὲν ἔκφυγε κῆρα καὶ ἤλασε βοῦς ἐριμύκους</line><line lnr="15.236">ἐς Πύλον ἐκ Φυλάκης καὶ ἐτίσατο ἔργον ἀεικὲς</line><line lnr="15.237">ἀντίθεον Νηλῆα, κασιγνήτῳ δὲ γυναῖκα</line><line lnr="15.238">ἠγάγετο πρὸς δώμαθ᾽. ὁ δ᾽ ἄλλων ἵκετο δῆμον,</line><line lnr="15.239">Ἄργος ἐς ἱππόβοτον: τόθι γάρ νύ οἱ αἴσιμον ἦεν</line><line lnr="15.240">ναιέμεναι πολλοῖσιν ἀνάσσοντ᾽ Ἀργείοισιν</line><line lnr="15.241">ἔνθα δ᾽ ἔγημε γυναῖκα καὶ ὑψερεφὲς θέτο δῶμα,</line><line lnr="15.242">γείνατο δ᾽ Ἀντιφάτην καὶ Μάντιον, υἷε κραταιώ.</line><line lnr="15.243">Ἀντιφάτης μὲν ἔτικτεν Ὀϊκλῆα μεγάθυμον,</line><line lnr="15.244">αὐτὰρ Ὀϊκλείης λαοσσόον Ἀμφιάραον,</line><line lnr="15.245">ὃν περὶ κῆρι φίλει Ζεύς τ᾽ αἰγίοχος καὶ Ἀπόλλων</line><line lnr="15.246">παντοίην φιλότητ᾽: οὐδ᾽ ἵκετο γήραος οὐδόν,</line><line lnr="15.247">ἀλλ᾽ ὄλετ᾽ ἐν Θήβῃσι γυναίων εἵνεκα δώρων.</line><line lnr="15.248">τοῦ δ᾽ υἱεῖς ἐγένοντ᾽ Ἀλκμαίων Ἀμφίλοχός τε.</line><line lnr="15.249">Μάντιος αὖ τέκετο Πολυφείδεά τε Κλεῖτόν τε:</line><line lnr="15.250">ἀλλ᾽ ἦ τοι Κλεῖτον χρυσόθρονος ἥρπασεν Ἠὼς</line><line lnr="15.251">κάλλεος εἵνεκα οἷο, ἵν᾽ ἀθανάτοισι μετείη:</line><line lnr="15.252">αὐτὰρ ὑπέρθυμον Πολυφείδεα μάντιν Ἀπόλλων</line><line lnr="15.253">θῆκε βροτῶν ὄχ᾽ ἄριστον, ἐπεὶ θάνεν Ἀμφιάραος:</line><line lnr="15.254">ὅς ῥ᾽ Ὑπερησίηνδ᾽ ἀπενάσσατο πατρὶ χολωθείς,</line><line lnr="15.255">ἔνθ᾽ ὅ γε ναιετάων μαντεύετο πᾶσι βροτοῖσιν.</line><line lnr="15.256">τοῦ μὲν ἄρ᾽ υἱὸς ἐπῆλθε, Θεοκλύμενος δ᾽ ὄνομ᾽ ἦεν,</line><line lnr="15.257">ὃς τότε Τηλεμάχου πέλας ἵστατο: τὸν δ᾽ ἐκίχανεν</line><line lnr="15.258">σπένδοντ᾽ εὐχόμενόν τε θοῇ παρὰ νηῒ μελαίνῃ,</line><line lnr="15.259">καί μιν φωνήσας ἔπεα πτερόεντα προσηύδα:</line><line lnr="15.260">ὦ φίλ᾽,  ἐπεί σε θύοντα κιχάνω τῷδ᾽ ἐνὶ χώρῳ,</line><line lnr="15.261">λίσσομ᾽ ὑπὲρ θυέων καὶ δαίμονος, αὐτὰρ ἔπειτα</line><line lnr="15.262">σῆς τ᾽ αὐτοῦ κεφαλῆς καὶ ἑταίρων, οἵ τοι ἕπονται,</line><line lnr="15.263">εἰπέ μοι εἰρομένῳ νημερτέα μηδ᾽ ἐπικεύσῃς:</line><line lnr="15.264">τίς πόθεν εἶς ἀνδρῶν; πόθι τοι πόλις ἠδὲ τοκῆες;</line><line lnr="15.265">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.266">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="15.267">ἐξ Ἰθάκης γένος εἰμί, πατὴρ δέ μοί ἐστιν Ὀδυσσεύς,</line><line lnr="15.268">εἴ ποτ᾽ ἔην: νῦν δ᾽ ἤδη ἀπέφθιτο λυγρῷ ὀλέθρῳ.</line><line lnr="15.269">τοὔνεκα νῦν ἑτάρους τε λαβὼν καὶ νῆα μέλαιναν</line><line lnr="15.270">ἦλθον πευσόμενος πατρὸς δὴν οἰχομένοιο.</line><line lnr="15.271">τὸν δ᾽ αὖτε προσέειπε Θεοκλύμενος θεοειδής:</line><line lnr="15.272">οὕτω τοι καὶ ἐγὼν ἐκ πατρίδος, ἄνδρα κατακτὰς</line><line lnr="15.273">ἔμφυλον: πολλοὶ δὲ κασίγνητοί τε ἔται τε</line><line lnr="15.274">Ἄργος ἀν᾽ ἱππόβοτον, μέγα δὲ κρατέουσιν Ἀχαιῶν.</line><line lnr="15.275">τῶν ὑπαλευάμενος θάνατον καὶ κῆρα μέλαιναν</line><line lnr="15.276">φεύγω, ἐπεί νύ μοι αἶσα κατ᾽ ἀνθρώπους ἀλάλησθαι.</line><line lnr="15.277">ἀλλά με νηὸς ἔφεσσαι, ἐπεί σε φυγὼν ἱκέτευσα,</line><line lnr="15.278">μή με κατακτείνωσι: διωκέμεναι γὰρ ὀΐω.</line><line lnr="15.279">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.280">οὐ μὲν δή σ᾽ ἐθέλοντά γ᾽ ἀπώσω νηὸς ἐΐσης,</line><line lnr="15.281">ἀλλ᾽ ἕπευ: αὐτὰρ κεῖθι φιλήσεαι, οἷά κ᾽ ἔχωμεν.</line><line lnr="15.282">ὣς ἄρα φωνήσας οἱ ἐδέξατο χάλκεον ἔγχος,</line><line lnr="15.283">καὶ τό γ᾽ ἐπ᾽ ἰκριόφιν τάνυσεν νεὸς ἀμφιελίσσης:</line><line lnr="15.284">ἂν δὲ καὶ αὐτὸς νηὸς ἐβήσετο ποντοπόροιο.</line><line lnr="15.285">ἐν πρύμνῃ δ᾽ ἄρ᾽ ἔπειτα καθέζετο, πὰρ δὲ οἷ αὐτῷ</line><line lnr="15.286">εἷσε Θεοκλύμενον: τοὶ δὲ πρυμνήσι᾽ ἔλυσαν.</line><line lnr="15.287">Τηλέμαχος δ᾽ ἑτάροισιν ἐποτρύνας ἐκέλευσεν</line><line lnr="15.288">ὅπλων ἅπτεσθαι: τοὶ δ᾽ ἐσσυμένως ἐπίθοντο.</line><line lnr="15.289">ἱστὸν δ᾽ εἰλάτινον κοίλης ἔντοσθε μεσόδμης</line><line lnr="15.290">στῆσαν ἀείραντες,  κατὰ δὲ προτόνοισιν ἔδησαν,</line><line lnr="15.291">ἕλκον δ᾽ ἱστία λευκὰ ἐϋστρέπτοισι βοεῦσι.</line><line lnr="15.292">τοῖσιν δ᾽ ἴκμενον οὖρον ἵει γλαυκῶπις Ἀθήνη,</line><line lnr="15.293">λάβρον ἐπαιγίζοντα δι᾽ αἰθέρος, ὄφρα τάχιστα</line><line lnr="15.294">νηῦς ἀνύσειε θέουσα θαλάσσης ἁλμυρὸν ὕδωρ.</line><line lnr="15.295">βὰν δὲ παρὰ Κρουνοὺς καὶ Χαλκίδα καλλιρέεθρον.</line><line lnr="15.296">δύσετό τ᾽ ἠέλιος σκιόωντό τε πᾶσαι ἀγυιαί:</line><line lnr="15.297">ἡ δὲ Φεὰς ἐπέβαλλεν ἐπειγομένη Διὸς οὔρῳ</line><line lnr="15.298">ἠδὲ παρ᾽ Ἤλιδα δῖαν, ὅθι κρατέουσιν Ἐπειοί.</line><line lnr="15.299">ἔνθεν δ᾽ αὖ νήσοισιν ἐπιπροέηκε θοῇσιν,</line><line lnr="15.300">ὁρμαίνων ἤ κεν θάνατον φύγοι ἦ κεν ἁλώῃ.</line><line lnr="15.301">τὼ δ᾽ αὖτ᾽ ἐν κλισίῃ Ὀδυσεὺς καὶ δῖος ὑφορβὸς</line><line lnr="15.302">δορπείτην: παρὰ δέ σφιν ἐδόρπεον ἀνέρες ἄλλοι.</line><line lnr="15.303">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="15.304">τοῖς δ᾽ Ὀδυσεὺς μετέειπε, συβώτεω πειρητίζων,</line><line lnr="15.305">ἤ μιν ἔτ᾽ ἐνδυκέως φιλέοι μεῖναί τε κελεύοι</line><line lnr="15.306">αὐτοῦ ἐνὶ σταθμῷ, ἦ ὀτρύνειε πόλινδε:</line><line lnr="15.307">κέκλυθι νῦν, Εὔμαιε, καὶ ἄλλοι πάντες ἑταῖροι:</line><line lnr="15.308">ἠῶθεν προτὶ ἄστυ λιλαίομαι ἀπονέεσθαι</line><line lnr="15.309">πτωχεύσων,  ἵνα μή σε κατατρύχω καὶ ἑταίρους.</line><line lnr="15.310">ἀλλά μοι εὖ θ᾽ ὑπόθευ καὶ ἅμ᾽ ἡγεμόν᾽ ἐσθλὸν ὄπασσον</line><line lnr="15.311">ὅς κέ με κεῖσ᾽ ἀγάγῃ: κατὰ δὲ πτόλιν αὐτὸς ἀνάγκῃ</line><line lnr="15.312">πλάγξομαι, αἴ κέν τις κοτύλην καὶ πύρνον ὀρέξῃ.</line><line lnr="15.313">καί κ᾽ ἐλθὼν πρὸς δώματ᾽ Ὀδυσσῆος θείοιο</line><line lnr="15.314">ἀγγελίην εἴποιμι περίφρονι Πηνελοπείῃ,</line><line lnr="15.315">καί κε μνηστήρεσσιν ὑπερφιάλοισι μιγείην,</line><line lnr="15.316">εἴ μοι δεῖπνον δοῖεν ὀνείατα μυρί᾽ ἔχοντες.</line><line lnr="15.317">αἶψά κεν εὖ δρώοιμι μετὰ σφίσιν ἅσσ᾽ ἐθέλοιεν.</line><line lnr="15.318">ἐκ γάρ τοι ἐρέω, σὺ δὲ σύνθεο καί μευ ἄκουσον:</line><line lnr="15.319">Ἑρμείαο ἕκητι διακτόρου, ὅς ῥά τε πάντων</line><line lnr="15.320">ἀνθρώπων ἔργοισι χάριν καὶ κῦδος ὀπάζει,</line><line lnr="15.321">δρηστοσύνῃ οὐκ ἄν μοι ἐρίσσειε βροτὸς ἄλλος,</line><line lnr="15.322">πῦρ τ᾽ εὖ νηῆσαι διά τε ξύλα δανὰ κεάσσαι,</line><line lnr="15.323">δαιτρεῦσαί τε καὶ ὀπτῆσαι καὶ οἰνοχοῆσαι,</line><line lnr="15.324">οἷά τε τοῖς ἀγαθοῖσι παραδρώωσι χέρηες.</line><line lnr="15.325">τὸν δὲ μέγ᾽ ὀχθήσας προσέφης,  Εὔμαιε συβῶτα:</line><line lnr="15.326">ὤ μοι, ξεῖνε, τίη τοι ἐνὶ φρεσὶ τοῦτο νόημα</line><line lnr="15.327">ἔπλετο; ἦ σύ γε πάγχυ λιλαίεαι αὐτόθ᾽ ὀλέσθαι.</line><line lnr="15.328">εἰ δὴ μνηστήρων ἐθέλεις καταδῦναι ὅμιλον,</line><line lnr="15.329">τῶν ὕβρις τε βίη τε σιδήρεον οὐρανὸν ἵκει.</line><line lnr="15.330">οὔ τοι τοιοίδ᾽ εἰσὶν ὑποδρηστῆρες ἐκείνων,</line><line lnr="15.331">ἀλλὰ νέοι, χλαίνας εὖ εἱμένοι ἠδὲ χιτῶνας,</line><line lnr="15.332">αἰεὶ δὲ λιπαροὶ κεφαλὰς καὶ καλὰ πρόσωπα,</line><line lnr="15.333">οἵ σφιν ὑποδρώωσιν: ἐΰξεστοι δὲ τράπεζαι</line><line lnr="15.334">σίτου καὶ κρειῶν ἠδ᾽ οἴνου βεβρίθασιν.</line><line lnr="15.335">ἀλλὰ μέν᾽: οὐ γάρ τίς τοι ἀνιᾶται παρεόντι,</line><line lnr="15.336">οὔτ᾽ ἐγὼ οὔτε τις ἄλλος ἑταίρων, οἵ μοι ἔασιν.</line><line lnr="15.337">αὐτὰρ ἐπὴν ἔλθῃσιν Ὀδυσσῆος φίλος υἱός,</line><line lnr="15.338">κεῖνός σε χλαῖνάν τε χιτῶνά τε εἵματα ἕσσει,</line><line lnr="15.339">πέμψει δ᾽ ὅππη σε κραδίη θυμός τε κελεύει.</line><line lnr="15.340">τὸν δ᾽ ἠμείβετ᾽ ἔπειτα πολύτλας δῖος Ὀδυσσεύς:</line><line lnr="15.341">αἴθ᾽ οὕτως, Εὔμαιε, φίλος Διὶ πατρὶ γένοιο</line><line lnr="15.342">ὡς ἐμοί, ὅττι μ᾽ ἔπαυσας ἄλης καὶ ὀϊζύος αἰνῆς.</line><line lnr="15.343">πλαγκτοσύνης δ᾽ οὐκ ἔστι κακώτερον ἄλλο βροτοῖσιν:</line><line lnr="15.344">ἀλλ᾽ ἕνεκ᾽ οὐλομένης γαστρὸς κακὰ κήδε᾽ ἔχουσιν</line><line lnr="15.345">ἀνέρες,  ὅν τιν᾽ ἵκηται ἄλη καὶ πῆμα καὶ ἄλγος.</line><line lnr="15.346">νῦν δ᾽ ἐπεὶ ἰσχανάᾳς μεῖναι τέ με κεῖνον ἄνωγας,</line><line lnr="15.347">εἴπ᾽ ἄγε μοι περὶ μητρὸς Ὀδυσσῆος θείοιο</line><line lnr="15.348">πατρός θ᾽, ὃν κατέλειπεν ἰὼν ἐπὶ γήραος οὐδῷ,</line><line lnr="15.349">ἤ που ἔτι ζώουσιν ὑπ᾽ αὐγὰς ἠελίοιο,</line><line lnr="15.350">ἦ ἤδη τεθνᾶσι καὶ εἰν Ἀΐδαο δόμοισι.</line><line lnr="15.351">τὸν δ᾽ αὖτε προσέειπε συβώτης, ὄρχαμος ἀνδρὼν:</line><line lnr="15.352">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="15.353">Λαέρτης μὲν ἔτι ζώει, Διὶ δ᾽ εὔχεται αἰεὶ</line><line lnr="15.354">θυμὸν ἀπὸ μελέων φθίσθαι οἷς ἐν μεγάροισιν:</line><line lnr="15.355">ἐκπάγλως γὰρ παιδὸς ὀδύρεται οἰχομένοιο</line><line lnr="15.356">κουριδίης τ᾽ ἀλόχοιο δαΐφρονος, ἥ ἑ μάλιστα</line><line lnr="15.357">ἤκαχ᾽ ἀποφθιμένη καὶ ἐν ὠμῷ γήραϊ θῆκεν.</line><line lnr="15.358">ἡ δ᾽ ἄχεϊ οὗ παιδὸς ἀπέφθιτο κυδαλίμοιο,</line><line lnr="15.359">λευγαλέῳ θανάτῳ, ὡς μὴ θάνοι ὅς τις ἐμοί γε</line><line lnr="15.360">ἐνθάδε ναιετάων φίλος εἴη καὶ φίλα ἔρδοι.</line><line lnr="15.361">ὄφρα μὲν οὖν δὴ κείνη ἔην, ἀχέουσά περ ἔμπης,</line><line lnr="15.362">τόφρα τί μοι φίλον ἔσκε μεταλλῆσαι καὶ ἐρέσθαι,</line><line lnr="15.363">οὕνεκά μ᾽ αὐτὴ θρέψεν ἅμα Κτιμένῃ τανυπέπλῳ,</line><line lnr="15.364">θυγατέρ᾽ ἰφθίμῃ, τὴν ὁπλοτάτην τέκε παίδων:</line><line lnr="15.365">τῇ ὁμοῦ ἐτρεφόμην,  ὀλίγον δέ τί μ᾽ ἧσσον ἐτίμα.</line><line lnr="15.366">αὐτὰρ ἐπεί ῥ᾽ ἥβην πολυήρατον ἱκόμεθ᾽ ἄμφω,</line><line lnr="15.367">τὴν μὲν ἔπειτα Σάμηνδ᾽ ἔδοσαν καὶ μυρί᾽ ἕλοντο,</line><line lnr="15.368">αὐτὰρ ἐμὲ χλαῖνάν τε χιτῶνά τε εἵματ᾽ ἐκείνη</line><line lnr="15.369">καλὰ μάλ᾽ ἀμφιέσασα, ποσὶν δ᾽ ὑποδήματα δοῦσα</line><line lnr="15.370">ἀγρόνδε προΐαλλε: φίλει δέ με κηρόθι μᾶλλον.</line><line lnr="15.371">νῦν δ᾽ ἤδη τούτων ἐπιδεύομαι: ἀλλά μοι αὐτῷ</line><line lnr="15.372">ἔργον ἀέξουσιν μάκαρες θεοὶ ᾧ ἐπιμίμνω:</line><line lnr="15.373">τῶν ἔφαγόν τ᾽ ἔπιόν τε καὶ αἰδοίοισιν ἔδωκα.</line><line lnr="15.374">ἐκ δ᾽ ἄρα δεσποίνης οὐ μείλιχον ἔστιν ἀκοῦσαι</line><line lnr="15.375">οὔτ᾽ ἔπος οὔτε τι ἔργον,  ἐπεὶ κακὸν ἔμπεσεν οἴκῳ,</line><line lnr="15.376">ἄνδρες ὑπερφίαλοι: μέγα δὲ δμῶες χατέουσιν</line><line lnr="15.377">ἀντία δεσποίνης φάσθαι καὶ ἕκαστα πυθέσθαι</line><line lnr="15.378">καὶ φαγέμεν πιέμεν τε, ἔπειτα δὲ καί τι φέρεσθαι</line><line lnr="15.379">ἀγρόνδ᾽, οἷά τε θυμὸν ἀεὶ δμώεσσιν ἰαίνει.</line><line lnr="15.380">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="15.381">ὢ πόποι,  ὡς ἄρα τυτθὸς ἐών, Εὔμαιε συβῶτα,</line><line lnr="15.382">πολλὸν ἀπεπλάγχθης σῆς πατρίδος ἠδὲ τοκήων.</line><line lnr="15.383">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="15.384">ἠὲ διεπράθετο πτόλις ἀνδρῶν εὐρυάγυια,</line><line lnr="15.385">ᾗ ἔνι ναιετάασκε πατὴρ καὶ πότνια μήτηρ,</line><line lnr="15.386">ἦ σέ γε μουνωθέντα παρ᾽ οἴεσιν ἢ παρὰ βουσὶν</line><line lnr="15.387">ἄνδρες δυσμενέες νηυσὶν λάβον ἠδ᾽ ἐπέρασσαν</line><line lnr="15.388">τοῦδ᾽ ἀνδρὸς πρὸς δώμαθ᾽, ὁ δ᾽ ἄξιον ὦνον ἔδωκε.</line><line lnr="15.389">τὸν δ᾽ αὖτε προσέειπε συβώτης, ὄρχαμος ἀνδρῶν:</line><line lnr="15.390">ξεῖν᾽,  ἐπεὶ ἂρ δὴ ταῦτά μ᾽ ἀνείρεαι ἠδὲ μεταλλᾷς,</line><line lnr="15.391">σιγῇ νῦν ξυνίει καὶ τέρπεο, πῖνέ τε οἶνον</line><line lnr="15.392">ἥμενος. αἵδε δὲ νύκτες ἀθέσφατοι: ἔστι μὲν εὕδειν,</line><line lnr="15.393">ἔστι δὲ τερπομένοισιν ἀκούειν: οὐδέ τί σε χρή,</line><line lnr="15.394">πρὶν ὥρη, καταλέχθαι: ἀνίη καὶ πολὺς ὕπνος.</line><line lnr="15.395">τῶν δ᾽ ἄλλων ὅτινα κραδίη καὶ θυμὸς ἀνώγει,</line><line lnr="15.396">εὑδέτω ἐξελθών: ἅμα δ᾽ ἠοῖ φαινομένηφι</line><line lnr="15.397">δειπνήσας ἅμ᾽ ὕεσσιν ἀνακτορίῃσιν ἑπέσθω.</line><line lnr="15.398">νῶϊ δ᾽ ἐνὶ κλισίῃ πίνοντέ τε δαινυμένω τε</line><line lnr="15.399">κήδεσιν ἀλλήλων τερπώμεθα λευγαλέοισι,</line><line lnr="15.400">μνωομένω: μετὰ γάρ τε καὶ ἄλγεσι τέρπεται ἀνήρ,</line><line lnr="15.401">ὅς τις δὴ μάλα πολλὰ πάθῃ καὶ πόλλ᾽ ἐπαληθῇ.</line><line lnr="15.402">τοῦτο δέ τοι ἐρέω ὅ μ᾽ ἀνείρεαι ἠδὲ μεταλλᾷς.</line><line lnr="15.403">νῆσός τις Συρίη κικλήσκεται, εἴ που ἀκούεις,</line><line lnr="15.404">Ὀρτυγίης καθύπερθεν, ὅθι τροπαὶ ἠελίοιο,</line><line lnr="15.405">οὔ τι περιπληθὴς λίην τόσον,  ἀλλ᾽ ἀγαθὴ μέν,</line><line lnr="15.406">εὔβοτος, εὔμηλος, οἰνοπληθής, πολύπυρος.</line><line lnr="15.407">πείνη δ᾽ οὔ ποτε δῆμον ἐσέρχεται, οὐδέ τις ἄλλη</line><line lnr="15.408">νοῦσος ἐπὶ στυγερὴ πέλεται δειλοῖσι βροτοῖσιν:</line><line lnr="15.409">ἀλλ᾽ ὅτε γηράσκωσι πόλιν κάτα φῦλ᾽ ἀνθρώπων,</line><line lnr="15.410">ἐλθὼν ἀργυρότοξος Ἀπόλλων Ἀρτέμιδι ξὺν</line><line lnr="15.411">οἷς ἀγανοῖς βελέεσσιν ἐποιχόμενος κατέπεφνεν.</line><line lnr="15.412">ἔνθα δύω πόλιες, δίχα δέ σφισι πάντα δέδασται:</line><line lnr="15.413">τῇσιν δ᾽ ἀμφοτέρῃσι πατὴρ ἐμὸς ἐμβασίλευε,</line><line lnr="15.414">Κτήσιος Ὀρμενίδης, ἐπιείκελος ἀθανάτοισιν.</line><line lnr="15.415">ἔνθα δὲ Φοίνικες ναυσίκλυτοι ἤλυθον ἄνδρες,</line><line lnr="15.416">τρῶκται, μυρί᾽ ἄγοντες ἀθύρματα νηῒ μελαίνῃ.</line><line lnr="15.417">ἔσκε δὲ πατρὸς ἐμοῖο γυνὴ Φοίνισσ᾽ ἐνὶ οἴκῳ,</line><line lnr="15.418">καλή τε μεγάλη τε καὶ ἀγλαὰ ἔργα ἰδυῖα:</line><line lnr="15.419">τὴν δ᾽ ἄρα Φοίνικες πολυπαίπαλοι ἠπερόπευον.</line><line lnr="15.420">πλυνούσῃ τις πρῶτα μίγη κοίλῃ παρὰ νηῒ</line><line lnr="15.421">εὐνῇ καὶ φιλότητι, τά τε φρένας ἠπεροπεύει</line><line lnr="15.422">θηλυτέρῃσι γυναιξί, καὶ ἥ κ᾽ εὐεργὸς ἔῃσιν.</line><line lnr="15.423">εἰρώτα δὴ ἔπειτα τίς εἴη καὶ πόθεν ἔλθοι:</line><line lnr="15.424">ἡ δὲ μάλ᾽ αὐτίκα πατρὸς ἐπέφραδεν ὑψερεφὲς δῶ:</line><line lnr="15.425">ἐκ μὲν Σιδῶνος πολυχάλκου εὔχομαι εἶναι,</line><line lnr="15.426">κούρη δ᾽ εἴμ᾽ Ἀρύβαντος ἐγὼ ῥυδὸν ἀφνειοῖο:</line><line lnr="15.427">ἀλλά μ᾽ ἀνήρπαξαν Τάφιοι ληΐστορες ἄνδρες</line><line lnr="15.428">ἀγρόθεν ἐρχομένην, πέρασαν δέ τε δεῦρ᾽ ἀγαγόντες</line><line lnr="15.429">τοῦδ᾽ ἀνδρὸς πρὸς δώμαθ᾽: ὁ δ᾽ ἄξιον ὦνον ἔδωκε.</line><line lnr="15.430">τὴν δ᾽ αὖτε προσέειπεν ἀνήρ, ὃς ἐμίσγετο λάθρη:</line><line lnr="15.431">ἦ ῥά κε νῦν πάλιν αὖτις ἅμ᾽ ἡμῖν οἴκαδ᾽ ἕποιο,</line><line lnr="15.432">ὄφρα ἴδῃ πατρὸς καὶ μητέρος ὑψερεφὲς δῶ</line><line lnr="15.433">αὐτούς τ᾽; ἦ γὰρ ἔτ᾽ εἰσὶ καὶ ἀφνειοὶ καλέονται.</line><line lnr="15.434">τὸν δ᾽ αὖτε προσέειπε γυνὴ καὶ ἀμείβετο μύθῳ:</line><line lnr="15.435">εἴη κεν καὶ τοῦτ᾽,  εἴ μοι ἐθέλοιτέ γε, ναῦται,</line><line lnr="15.436">ὅρκῳ πιστωθῆναι ἀπήμονά μ᾽ οἴκαδ᾽ ἀπάξειν.</line><line lnr="15.437">ὣς ἔφαθ᾽, οἱ δ᾽ ἄρα πάντες ἐπώμνυον ὡς ἐκέλευεν.</line><line lnr="15.438">αὐτὰρ ἐπεί ῥ᾽ ὄμοσάν τε τελεύτησάν τε τὸν ὅρκον,</line><line lnr="15.439">τοῖς δ᾽ αὖτις μετέειπε γυνὴ καὶ ἀμείβετο μύθῳ:</line><line lnr="15.440">σιγῇ νῦν,  μή τίς με προσαυδάτω ἐπέεσσιν</line><line lnr="15.441">ὑμετέρων ἑτάρων, ξυμβλήμενος ἢ ἐν ἀγυιῇ,</line><line lnr="15.442">ἤ που ἐπὶ κρήνῃ: μή τις ποτὶ δῶμα γέροντι</line><line lnr="15.443">ἐλθὼν ἐξείπῃ, ὁ δ᾽ ὀϊσάμενος καταδήσῃ</line><line lnr="15.444">δεσμῷ ἐν ἀργαλέῳ, ὑμῖν δ᾽ ἐπιφράσσετ᾽ ὄλεθρον.</line><line lnr="15.445">ἀλλ᾽ ἔχετ᾽ ἐν φρεσὶ μῦθον,  ἐπείγετε δ᾽ ὦνον ὁδαίων.</line><line lnr="15.446">ἀλλ᾽ ὅτε κεν δὴ νηῦς πλείη βιότοιο γένηται,</line><line lnr="15.447">ἀγγελίη μοι ἔπειτα θοῶς ἐς δώμαθ᾽ ἱκέσθω:</line><line lnr="15.448">οἴσω γὰρ καὶ χρυσόν, ὅτις χ᾽ ὑποχείριος ἔλθῃ:</line><line lnr="15.449">καὶ δέ κεν ἄλλ᾽ ἐπίβαθρον ἐγὼν ἐθέλουσά γε δοίην.</line><line lnr="15.450">παῖδα γὰρ ἀνδρὸς ἑῆος ἐνὶ μεγάροις ἀτιτάλλω,</line><line lnr="15.451">κερδαλέον δὴ τοῖον, ἅμα τροχόωντα θύραζε:</line><line lnr="15.452">τόν κεν ἄγοιμ᾽ ἐπὶ νηός, ὁ δ᾽ ὑμῖν μυρίον ὦνον</line><line lnr="15.453">ἄλφοι, ὅπῃ περάσητε κατ᾽ ἀλλοθρόους ἀνθρώπους.</line><line lnr="15.454">ἡ μὲν ἄρ᾽ ὣς εἰποῦσ᾽ ἀπέβη πρὸς δώματα καλά,</line><line lnr="15.455">οἱ δ᾽ ἐνιαυτὸν ἅπαντα παρ᾽ ἡμῖν αὖθι μένοντες</line><line lnr="15.456">ἐν νηῒ γλαφυρῇ βίοτον πολὺν ἐμπολόωντο.</line><line lnr="15.457">ἀλλ᾽ ὅτε δὴ κοίλη νηῦς ἤχθετο τοῖσι νέεσθαι,</line><line lnr="15.458">καὶ τότ᾽ ἄρ᾽ ἄγγελον ἧκαν, ὃς ἀγγείλειε γυναικί.</line><line lnr="15.459">ἤλυθ᾽ ἀνὴρ πολύϊδρις ἐμοῦ πρὸς δώματα πατρὸς</line><line lnr="15.460">χρύσεον ὅρμον ἔχων,  μετὰ δ᾽ ἠλέκτροισιν ἔερτο.</line><line lnr="15.461">τὸν μὲν ἄρ᾽ ἐν μεγάρῳ δμῳαὶ καὶ πότνια μήτηρ</line><line lnr="15.462">χερσίν τ᾽ ἀμφαφόωντο καὶ ὀφθαλμοῖσιν ὁρῶντο,</line><line lnr="15.463">ὦνον ὑπισχόμεναι: ὁ δὲ τῇ κατένευσε σιωπῇ.</line><line lnr="15.464">ἦ τοι ὁ καννεύσας κοίλην ἐπὶ νῆα βεβήκει,</line><line lnr="15.465">ἡ δ᾽ ἐμὲ χειρὸς ἑλοῦσα δόμων ἐξῆγε θύραζε.</line><line lnr="15.466">εὗρε δ᾽ ἐνὶ προδόμῳ ἠμὲν δέπα ἠδὲ τραπέζας</line><line lnr="15.467">ἀνδρῶν δαιτυμόνων, οἵ μευ πατέρ᾽ ἀμφεπένοντο.</line><line lnr="15.468">οἱ μὲν ἄρ᾽ ἐς θῶκον πρόμολον, δήμοιό τε φῆμιν,</line><line lnr="15.469">ἡ δ᾽ αἶψα τρί᾽ ἄλεισα κατακρύψασ᾽ ὑπὸ κόλπῳ</line><line lnr="15.470">ἔκφερεν: αὐτὰρ ἐγὼν ἑπόμην ἀεσιφροσύνῃσι.</line><line lnr="15.471">δύσετό τ᾽ ἠέλιος, σκιόωντό τε πᾶσαι ἀγυιαί:</line><line lnr="15.472">ἡμεῖς δ᾽ ἐς λιμένα κλυτὸν ἤλθομεν ὦκα κιόντες,</line><line lnr="15.473">ἔνθ᾽ ἄρα Φοινίκων ἀνδρῶν ἦν ὠκύαλος νηῦς.</line><line lnr="15.474">οἱ μὲν ἔπειτ᾽ ἀναβάντες ἐπέπλεον ὑγρὰ κέλευθα,</line><line lnr="15.475">νὼ ἀναβησάμενοι: ἐπὶ δὲ Ζεὺς οὖρον ἴαλλεν.</line><line lnr="15.476">ἑξῆμαρ μὲν ὁμῶς πλέομεν νύκτας τε καὶ ἦμαρ:</line><line lnr="15.477">ἀλλ᾽ ὅτε δὴ ἕβδομον ἦμαρ ἐπὶ Ζεὺς θῆκε Κρονίων,</line><line lnr="15.478">τὴν μὲν ἔπειτα γυναῖκα βάλ᾽ Ἄρτεμις ἰοχέαιρα,</line><line lnr="15.479">ἄντλῳ δ᾽ ἐνδούπησε πεσοῦσ᾽ ὡς εἰναλίη κήξ.</line><line lnr="15.480">καὶ τὴν μὲν φώκῃσι καὶ ἰχθύσι κύρμα γενέσθαι</line><line lnr="15.481">ἔκβαλον: αὐτὰρ ἐγὼ λιπόμην ἀκαχήμενος ἦτορ:</line><line lnr="15.482">τοὺς δ᾽ Ἰθάκῃ ἐπέλασσε φέρων ἄνεμός τε καὶ ὕδωρ,</line><line lnr="15.483">ἔνθα με Λαέρτης πρίατο κτεάτεσσιν ἑοῖσιν.</line><line lnr="15.484">οὕτω τήνδε τε γαῖαν ἐγὼν ἴδον ὀφθαλμοῖσι.</line><line lnr="15.485">τὸν δ᾽ αὖ διογενὴς Ὀδυσεὺς ἠμείβετο μύθῳ:</line><line lnr="15.486">Εὔμαι᾽, ἦ μάλα δή μοι ἐνὶ φρεσὶ θυμὸν ὄρινας</line><line lnr="15.487">ταῦτα ἕκαστα λέγων, ὅσα δὴ πάθες ἄλγεα θυμῷ.</line><line lnr="15.488">ἀλλ᾽ ἦ τοι σοὶ μὲν παρὰ καὶ κακῷ ἐσθλὸν ἔθηκε</line><line lnr="15.489">Ζεύς, ἐπεὶ ἀνδρὸς δώματ᾽ ἀφίκεο πολλὰ μογήσας</line><line lnr="15.490">ἠπίου,  ὃς δή τοι παρέχει βρῶσίν τε πόσιν τε</line><line lnr="15.491">ἐνδυκέως, ζώεις δ᾽ ἀγαθὸν βίον: αὐτὰρ ἐγώ γε</line><line lnr="15.492">πολλὰ βροτῶν ἐπὶ ἄστε᾽ ἀλώμενος ἐνθάδ᾽ ἱκάνω.</line><line lnr="15.493">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="15.494">καδδραθέτην δ᾽ οὐ πολλὸν ἐπὶ χρόνον, ἀλλὰ μίνυνθα:</line><line lnr="15.495">αἶψα γὰρ Ἠὼς ἦλθεν ἐΰθρονος.  οἱ δ᾽ ἐπὶ χέρσου</line><line lnr="15.496">Τηλεμάχου ἕταροι λύον ἱστία, κὰδ δ᾽ ἕλον ἱστὸν</line><line lnr="15.497">καρπαλίμως, τὴν δ᾽ εἰς ὅρμον προέρυσσαν ἐρετμοῖς:</line><line lnr="15.498">ἐκ δ᾽ εὐνὰς ἔβαλον, κατὰ δὲ πρυμνήσι᾽ ἔδησαν:</line><line lnr="15.499">ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης,</line><line lnr="15.500">δεῖπνόν τ᾽ ἐντύνοντο κερῶντό τε αἴθοπα οἶνον.</line><line lnr="15.501">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="15.502">τοῖσι δὲ Τηλέμαχος πεπνυμένος ἤρχετο μύθων:</line><line lnr="15.503">ὑμεῖς μὲν νῦν ἄστυδ᾽ ἐλαύνετε νῆα μέλαιναν,</line><line lnr="15.504">αὐτὰρ ἐγὼν ἀγροὺς ἐπιείσομαι ἠδὲ βοτῆρας:</line><line lnr="15.505">ἑσπέριος δ᾽ εἰς ἄστυ ἰδὼν ἐμὰ ἔργα κάτειμι.</line><line lnr="15.506">ἠῶθεν δέ κεν ὔμμιν ὁδοιπόριον παραθείμην,</line><line lnr="15.507">δαῖτ᾽ ἀγαθὴν κρειῶν τε καὶ οἴνου ἡδυπότοιο.</line><line lnr="15.508">τὸν δ᾽ αὖτε προσέειπε Θεοκλύμενος θεοειδής:</line><line lnr="15.509">πῆ γὰρ ἐγώ, φίλε τέκνον, ἴω; τεῦ δώμαθ᾽ ἵκωμαι</line><line lnr="15.510">ἀνδρῶν οἳ κραναὴν Ἰθάκην κάτα κοιρανέουσιν;</line><line lnr="15.511">ἦ ἰθὺς σῆς μητρὸς ἴω καὶ σοῖο δόμοιο;</line><line lnr="15.512">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.513">ἄλλως μέν σ᾽ ἂν ἐγώ γε καὶ ἡμέτερόνδε κελοίμην</line><line lnr="15.514">ἔρχεσθ᾽: οὐ γάρ τι ξενίων ποθή: ἀλλὰ σοὶ αὐτῷ</line><line lnr="15.515">χεῖρον,  ἐπεί τοι ἐγὼ μὲν ἀπέσσομαι, οὐδέ σε μήτηρ</line><line lnr="15.516">ὄψεται: οὐ μὲν γάρ τι θαμὰ μνηστῆρσ᾽ ἐνὶ οἴκῳ</line><line lnr="15.517">φαίνεται, ἀλλ᾽ ἀπὸ τῶν ὑπερωΐῳ ἱστὸν ὑφαίνει.</line><line lnr="15.518">ἀλλά τοι ἄλλον φῶτα πιφαύσκομαι ὅν κεν ἵκοιο,</line><line lnr="15.519">Εὐρύμαχον, Πολύβοιο δαΐφρονος ἀγλαὸν υἱόν,</line><line lnr="15.520">τὸν νῦν ἶσα θεῷ Ἰθακήσιοι εἰσορόωσι:</line><line lnr="15.521">καὶ γὰρ πολλὸν ἄριστος ἀνὴρ μέμονέν τε μάλιστα</line><line lnr="15.522">μητέρ᾽ ἐμὴν γαμέειν καὶ Ὀδυσσῆος γέρας ἕξειν.</line><line lnr="15.523">ἀλλὰ τά γε Ζεὺς οἶδεν Ὀλύμπιος, αἰθέρι ναίων,</line><line lnr="15.524">εἴ κέ σφι πρὸ γάμοιο τελευτήσει κακὸν ἦμαρ.</line><line lnr="15.525">ὣς ἄρα οἱ εἰπόντι ἐπέπτατο δεξιὸς ὄρνις,</line><line lnr="15.526">κίρκος, Ἀπόλλωνος ταχὺς ἄγγελος: ἐν δὲ πόδεσσι</line><line lnr="15.527">τίλλε πέλειαν ἔχων, κατὰ δὲ πτερὰ χεῦεν ἔραζε</line><line lnr="15.528">μεσσηγὺς νηός τε καὶ αὐτοῦ Τηλεμάχοιο.</line><line lnr="15.529">τὸν δὲ Θεοκλύμενος ἑτάρων ἀπονόσφι καλέσσας</line><line lnr="15.530">ἔν τ᾽ ἄρα οἱ φῦ χειρὶ ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="15.531">Τηλέμαχ᾽, οὔ τοι ἄνευ θεοῦ ἔπτατο δεξιὸς ὄρνις</line><line lnr="15.532">ἔγνων γάρ μιν ἐσάντα ἰδὼν οἰωνὸν ἐόντα.</line><line lnr="15.533">ὑμετέρου δ᾽ οὐκ ἔστι γένος βασιλεύτερον ἄλλο</line><line lnr="15.534">ἐν δήμῳ Ἰθάκης, ἀλλ᾽ ὑμεῖς καρτεροὶ αἰεί.</line><line lnr="15.535">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="15.536">αἲ γὰρ τοῦτο, ξεῖνε, ἔπος τετελεσμένον εἴη:</line><line lnr="15.537">τῷ κε τάχα γνοίης φιλότητά τε πολλά τε δῶρα</line><line lnr="15.538">ἐξ ἐμεῦ, ὡς ἄν τίς σε συναντόμενος μακαρίζοι.</line><line lnr="15.539">ἦ καὶ Πείραιον προσεφώνεε, πιστὸν ἑταῖρον:</line><line lnr="15.540">Πείραιε Κλυτίδη,  σὺ δέ μοι τά περ ἄλλα μάλιστα</line><line lnr="15.541">πείθῃ ἐμῶν ἑτάρων, οἵ μοι Πύλον εἰς ἅμ᾽ ἕποντο:</line><line lnr="15.542">καὶ νῦν μοι τὸν ξεῖνον ἄγων ἐν δώμασι σοῖσιν</line><line lnr="15.543">ἐνδυκέως φιλέειν καὶ τιέμεν, εἰς ὅ κεν ἔλθω.</line><line lnr="15.544">τὸν δ᾽ αὖ Πείραιος δουρικλυτὸς ἀντίον ηὔδα:</line><line lnr="15.545">Τηλέμαχ᾽, εἰ γάρ κεν σὺ πολὺν χρόνον ἐνθάδε μίμνοι,</line><line lnr="15.546">τόνδε τ᾽ ἐγὼ κομιῶ,  ξενίων δέ οἱ οὐ ποθὴ ἔσται.</line><line lnr="15.547">ὣς εἰπὼν ἐπὶ νηὸς ἔβη, ἐκέλευσε δ᾽ ἑταίρους</line><line lnr="15.548">αὐτούς τ᾽ ἀμβαίνειν ἀνά τε πρυμνήσια λῦσαι.</line><line lnr="15.549">οἱ δ᾽ αἶψ᾽ εἴσβαινον καὶ ἐπὶ κληῗσι καθῖζον.</line><line lnr="15.550">Τηλέμαχος δ᾽ ὑπὸ ποσσὶν ἐδήσατο καλὰ πέδιλα,</line><line lnr="15.551">εἵλετο δ᾽ ἄλκιμον ἔγχος, ἀκαχμένον ὀξέϊ χαλκῷ,</line><line lnr="15.552">νηὸς ἀπ᾽ ἰκριόφιν: τοὶ δὲ πρυμνήσι᾽ ἔλυσαν.</line><line lnr="15.553">οἱ μὲν ἀνώσαντες πλέον ἐς πόλιν, ὡς ἐκέλευσε</line><line lnr="15.554">Τηλέμαχος, φίλος υἱὸς Ὀδυσσῆος θείοιο:</line><line lnr="15.555">τὸν δ᾽ ὦκα προβιβάντα πόδες φέρον, ὄφρ᾽ ἵκετ᾽ αὐλήν,</line><line lnr="15.556">ἔνθα οἱ ἦσαν ὕες μάλα μυρίαι, ᾗσι συβώτης</line><line lnr="15.557">ἐσθλὸς ἐὼν ἐνίαυεν, ἀνάκτεσιν ἤπια εἰδώς,</line></lvl><lvl d="Odysseus meets Telemachos" c="ffdcc6" f="000000" sz="481"><lvl d="Telemachos recognizes his father" c="ffdcc6" f="000000" sz="320"><line lnr="16.1">τὼ δ᾽ αὖτ᾽ ἐν κλισίῃ Ὀδυσεὺς καὶ δῖος ὑφορβὸς</line><line lnr="16.2">ἐντύνοντο ἄριστον ἅμ᾽ ἠοῖ, κηαμένω πῦρ,</line><line lnr="16.3">ἔκπεμψάν τε νομῆας ἅμ᾽ ἀγρομένοισι σύεσσι:</line><line lnr="16.4">Τηλέμαχον δὲ περίσσαινον κύνες ὑλακόμωροι,</line><line lnr="16.5">οὐδ᾽ ὕλαον προσιόντα.  νόησε δὲ δῖος Ὀδυσσεὺς</line><line lnr="16.6">σαίνοντάς τε κύνας, περί τε κτύπος ἦλθε ποδοῖϊν.</line><line lnr="16.7">αἶψα δ᾽ ἄρ᾽ Εὔμαιον ἔπεα πτερόεντα προσηύδα:</line><line lnr="16.8">Εὔμαι᾽, ἦ μάλα τίς τοι ἐλεύσεται ἐνθάδ᾽ ἑταῖρος</line><line lnr="16.9">ἢ καὶ γνώριμος ἄλλος, ἐπεὶ κύνες οὐχ ὑλάουσιν,</line><line lnr="16.10">ἀλλὰ περισσαίνουσι: ποδῶν δ᾽ ὑπὸ δοῦπον ἀκούω.</line><line lnr="16.11">οὔ πω πᾶν εἴρητο ἔπος, ὅτε οἱ φίλος υἱὸς</line><line lnr="16.12">ἔστη ἐνὶ προθύροισι. ταφὼν δ᾽ ἀνόρουσε συβώτης,</line><line lnr="16.13">ἐκ δ᾽ ἄρα οἱ χειρῶν πέσον ἄγγεα, τοῖς ἐπονεῖτο,</line><line lnr="16.14">κιρνὰς αἴθοπα οἶνον. ὁ δ᾽ ἀντίος ἦλθεν ἄνακτος,</line><line lnr="16.15">κύσσε δέ μιν κεφαλήν τε καὶ ἄμφω φάεα καλὰ</line><line lnr="16.16">χεῖράς τ᾽ ἀμφοτέρας: θαλερὸν δέ οἱ ἔκπεσε δάκρυ.</line><line lnr="16.17">ὡς δὲ πατὴρ ὃν παῖδα φίλα φρονέων ἀγαπάζῃ</line><line lnr="16.18">ἐλθόντ᾽ ἐξ ἀπίης γαίης δεκάτῳ ἐνιαυτῷ,</line><line lnr="16.19">μοῦνον τηλύγετον, τῷ ἔπ᾽ ἄλγεα πολλὰ μογήσῃ,</line><line lnr="16.20">ὣς τότε Τηλέμαχον θεοειδέα δῖος ὑφορβὸς</line><line lnr="16.21">πάντα κύσεν περιφύς, ὡς ἐκ θανάτοιο φυγόντα:</line><line lnr="16.22">καί ῥ᾽ ὀλοφυρόμενος ἔπεα πτερόεντα προσηύδα:</line><line lnr="16.23">ἦλθες, Τηλέμαχε, γλυκερὸν φάος. οὔ σ᾽ ἔτ᾽ ἐγώ γε</line><line lnr="16.24">ὄψεσθαι ἐφάμην, ἐπεὶ ᾤχεο νηῒ Πύλονδε.</line><line lnr="16.25">ἀλλ᾽ ἄγε νῦν εἴσελθε,  φίλον τέκος, ὄφρα σε θυμῷ</line><line lnr="16.26">τέρψομαι εἰσορόων νέον ἄλλοθεν ἔνδον ἐόντα.</line><line lnr="16.27">οὐ μὲν γάρ τι θάμ᾽ ἀγρὸν ἐπέρχεαι οὐδὲ νομῆας,</line><line lnr="16.28">ἀλλ᾽ ἐπιδημεύεις: ὣς γάρ νύ τοι εὔαδε θυμῷ,</line><line lnr="16.29">ἀνδρῶν μνηστήρων ἐσορᾶν ἀΐδηλον ὅμιλον.</line><line lnr="16.30">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.31">ἔσσεται οὕτως, ἄττα: σέθεν δ᾽ ἕνεκ᾽ ἐνθάδ᾽ ἱκάνω,</line><line lnr="16.32">ὄφρα σέ τ᾽ ὀφθαλμοῖσιν ἴδω καὶ μῦθον ἀκούσω,</line><line lnr="16.33">ἤ μοι ἔτ᾽ ἐν μεγάροις μήτηρ μένει, ἦέ τις ἤδη</line><line lnr="16.34">ἀνδρῶν ἄλλος ἔγημεν, Ὀδυσσῆος δέ που εὐνὴ</line><line lnr="16.35">χήτει ἐνευναίων κάκ᾽ ἀράχνια κεῖται ἔχουσα.</line><line lnr="16.36">τὸν δ᾽ αὖτε προσέειπε συβώτης, ὄρχαμος ἀνδρῶν:</line><line lnr="16.37">καὶ λίην κείνη γε μένει τετληότι θυμῷ</line><line lnr="16.38">σοῖσιν ἐνὶ μεγάροισιν: ὀϊζυραὶ δέ οἱ αἰεὶ</line><line lnr="16.39">φθίνουσιν νύκτες τε καὶ ἤματα δάκρυ χεούσῃ.</line><line lnr="16.40">ὣς ἄρα φωνήσας οἱ ἐδέξατο χάλκεον ἔγχος:</line><line lnr="16.41">αὐτὰρ ὅ γ᾽ εἴσω ἴεν καὶ ὑπέρβη λάϊνον οὐδόν.</line><line lnr="16.42">τῷ δ᾽ ἕδρης ἐπιόντι πατὴρ ὑπόειξεν Ὀδυσσεύς:</line><line lnr="16.43">Τηλέμαχος δ᾽ ἑτέρωθεν ἐρήτυε φώνησέν τε:</line><line lnr="16.44">ἧσ᾽, ὦ ξεῖν᾽: ἡμεῖς δὲ καὶ ἄλλοθι δήομεν ἕδρην</line><line lnr="16.45">σταθμῷ ἐν ἡμετέρῳ: πάρα δ᾽ ἀνὴρ ὃς καταθήσει.</line><line lnr="16.46">ὣς φάθ᾽, ὁ δ᾽ αὖτις ἰὼν κατ᾽ ἄρ᾽ ἕζετο: τῷ δὲ συβώτης.</line><line lnr="16.47">χεῦεν ὕπο χλωρὰς ῥῶπας καὶ κῶας ὕπερθεν:</line><line lnr="16.48">ἔνθα καθέζετ᾽ ἔπειτα Ὀδυσσῆος φίλος υἱός.</line><line lnr="16.49">τοῖσιν δ᾽ αὖ κρειῶν πίνακας παρέθηκε συβώτης</line><line lnr="16.50">ὀπταλέων,  ἅ ῥα τῇ προτέρῃ ὑπέλειπον ἔδοντες,</line><line lnr="16.51">σῖτον δ᾽ ἐσσυμένως παρενήνεεν ἐν κανέοισιν,</line><line lnr="16.52">ἐν δ᾽ ἄρα κισσυβίῳ κίρνη μελιηδέα οἶνον:</line><line lnr="16.53">αὐτὸς δ᾽ ἀντίον ἷζεν Ὀδυσσῆος θείοιο.</line><line lnr="16.54">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="16.55">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="16.56">δὴ τότε Τηλέμαχος προσεφώνεε δῖον ὑφορβόν:</line><line lnr="16.57">ἄττα, πόθεν τοι ξεῖνος ὅδ᾽ ἵκετο; πῶς δέ ἑ ναῦται</line><line lnr="16.58">ἤγαγον εἰς Ἰθάκην; τίνες ἔμμεναι εὐχετόωντο;</line><line lnr="16.59">οὐ μὲν γάρ τί ἑ πεζὸν ὀΐομαι ἐνθάδ᾽ ἱκέσθαι.</line><line lnr="16.60">τὸν δ᾽ ἀπαμειβόμενος προσέφης,  Εὔμαιε συβῶτα:</line><line lnr="16.61">τοιγὰρ ἐγώ τοι, τέκνον, ἀληθέα πάντ᾽ ἀγορεύσω.</line><line lnr="16.62">ἐκ μὲν Κρητάων γένος εὔχεται εὐρειάων,</line><line lnr="16.63">φησὶ δὲ πολλὰ βροτῶν ἐπὶ ἄστεα δινηθῆναι</line><line lnr="16.64">πλαζόμενος: ὣς γάρ οἱ ἐπέκλωσεν τά γε δαίμων.</line><line lnr="16.65">νῦν αὖ Θεσπρωτῶν ἀνδρῶν ἐκ νηὸς ἀποδρὰς</line><line lnr="16.66">ἤλυθ᾽ ἐμὸν πρὸς σταθμόν, ἐγὼ δέ τοι ἐγγυαλίξω:</line><line lnr="16.67">ἔρξον ὅπως ἐθέλεις: ἱκέτης δέ τοι εὔχεται εἶναι.</line><line lnr="16.68">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.69">Εὔμαι᾽, ἦ μάλα τοῦτο ἔπος θυμαλγὲς ἔειπες:</line><line lnr="16.70">πῶς γὰρ δὴ τὸν ξεῖνον ἐγὼν ὑποδέξομαι οἴκῳ;</line><line lnr="16.71">αὐτὸς μὲν νέος εἰμὶ καὶ οὔ πω χερσὶ πέποιθα</line><line lnr="16.72">ἄνδρ᾽ ἀπαμύνασθαι, ὅτε τις πρότερος χαλεπήνῃ:</line><line lnr="16.73">μητρὶ δ᾽ ἐμῇ δίχα θυμὸς ἐνὶ φρεσὶ μερμηρίζει,</line><line lnr="16.74">ἢ αὐτοῦ παρ᾽ ἐμοί τε μένῃ καὶ δῶμα κομίζῃ,</line><line lnr="16.75">εὐνήν τ᾽ αἰδομένη πόσιος δήμοιό τε φῆμιν,</line><line lnr="16.76">ἦ ἤδη ἅμ᾽ ἕπηται Ἀχαιῶν ὅς τις ἄριστος</line><line lnr="16.77">μνᾶται ἐνὶ μεγάροισιν ἀνὴρ καὶ πλεῖστα πόρῃσιν.</line><line lnr="16.78">ἀλλ᾽ ἦ τοὶ τὸν ξεῖνον, ἐπεὶ τεὸν ἵκετο δῶμα,</line><line lnr="16.79">ἕσσω μιν χλαῖνάν τε χιτῶνά τε, εἵματα καλά,</line><line lnr="16.80">δώσω δὲ ξίφος ἄμφηκες καὶ ποσσὶ πέδιλα,</line><line lnr="16.81">πέμψω δ᾽ ὅππη μιν κραδίη θυμός τε κελεύει.</line><line lnr="16.82">εἰ δ᾽ ἐθέλεις, σὺ κόμισσον ἐνὶ σταθμοῖσιν ἐρύξας:</line><line lnr="16.83">εἵματα δ᾽ ἐνθάδ᾽ ἐγὼ πέμψω καὶ σῖτον ἅπαντα</line><line lnr="16.84">ἔδμεναι, ὡς ἂν μή σε κατατρύχῃ καὶ ἑταίρους.</line><line lnr="16.85">κεῖσε δ᾽ ἂν οὔ μιν ἐγώ γε μετὰ μνηστῆρας ἐῷμι</line><line lnr="16.86">ἔρχεσθαι: λίην γὰρ ἀτάσθαλον ὕβριν ἔχουσι:</line><line lnr="16.87">μή μιν κερτομέωσιν, ἐμοὶ δ᾽ ἄχος ἔσσεται αἰνόν.</line><line lnr="16.88">πρῆξαι δ᾽ ἀργαλέον τι μετὰ πλεόνεσσιν ἐόντα</line><line lnr="16.89">ἄνδρα καὶ ἴφθιμον, ἐπεὶ ἦ πολὺ φέρτεροί εἰσι.</line><line lnr="16.90">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="16.91">ὦ φίλ᾽, ἐπεί θήν μοι καὶ ἀμείψασθαι θέμις ἐστίν,</line><line lnr="16.92">ἦ μάλα μευ καταδάπτετ᾽ ἀκούοντος φίλον ἦτορ,</line><line lnr="16.93">οἷά φατε μνηστῆρας ἀτάσθαλα μηχανάασθαι</line><line lnr="16.94">ἐν μεγάροις, ἀέκητι σέθεν τοιούτου ἐόντος.</line><line lnr="16.95">εἰπέ μοι ἠὲ ἑκὼν ὑποδάμνασαι,  ἦ σέ γε λαοὶ</line><line lnr="16.96">ἐχθαίρουσ᾽ ἀνὰ δῆμον, ἐπισπόμενοι θεοῦ ὀμφῇ,</line><line lnr="16.97">ἦ τι κασιγνήτοις ἐπιμέμφεαι, οἷσί περ ἀνὴρ</line><line lnr="16.98">μαρναμένοισι πέποιθε, καὶ εἰ μέγα νεῖκος ὄρηται.</line><line lnr="16.99">αἲ γάρ ἐγὼν οὕτω νέος εἴην τῷδ᾽ ἐπὶ θυμῷ,</line><line lnr="16.100">ἢ παῖς ἐξ Ὀδυσῆος ἀμύμονος ἠὲ καὶ αὐτός:</line><line lnr="16.101">ἔλθοι ἀλητεύων. ἔτι γὰρ καὶ ἐλπιδος αἶσα.</line><line lnr="16.102">αὐτίκ᾽ ἔπειτ᾽ ἀπ᾽ ἐμεῖο κάρη τάμοι ἀλλότριος φώς,</line><line lnr="16.103">εἰ μὴ ἐγὼ κείνοισι κακὸν πάντεσσι γενοίμην,</line><line lnr="16.104">ἐλθὼν ἐς μέγαρον Λαερτιάδεω Ὀδυσῆος.</line><line lnr="16.105">εἰ δ᾽ αὖ με πληθυῖ δαμασαίατο μοῦνον ἐόντα,</line><line lnr="16.106">βουλοίμην κ᾽ ἐν ἐμοῖσι κατακτάμενος μεγάροισι</line><line lnr="16.107">τεθνάμεν ἢ τάδε γ᾽ αἰὲν ἀεικέα ἔργ᾽ ὁράασθαι,</line><line lnr="16.108">ξείνους τε στυφελιζομένους δμῳάς τε γυναῖκας</line><line lnr="16.109">ῥυστάζοντας ἀεικελίως κατὰ δώματα καλά,</line><line lnr="16.110">καὶ οἶνον διαφυσσόμενον,  καὶ σῖτον ἔδοντας</line><line lnr="16.111">μὰψ αὔτως, ἀτέλεστον, ἀνηνύστῳ ἐπὶ ἔργῳ.</line><line lnr="16.112">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.113">τοιγὰρ ἐγώ τοι, ξεῖνε, μάλ᾽ ἀτρεκέως ἀγορεύσω.</line><line lnr="16.114">οὔτε τί μοι πᾶς δῆμος ἀπεχθόμενος χαλεπαίνει,</line><line lnr="16.115">οὔτε κασιγνήτοις ἐπιμέμφομαι,  οἷσί περ ἀνὴρ</line><line lnr="16.116">μαρναμένοισι πέποιθε, καὶ εἰ μέγα νεῖκος ὄρηται.</line><line lnr="16.117">ὧδε γὰρ ἡμετέρην γενεὴν μούνωσε Κρονίων:</line><line lnr="16.118">μοῦνον Λαέρτην Ἀρκείσιος υἱὸν ἔτικτε,</line><line lnr="16.119">μοῦνον δ᾽ αὖτ᾽ Ὀδυσῆα πατὴρ τέκεν: αὐτὰρ Ὀδυσσεὺς</line><line lnr="16.120">μοῦνον ἔμ᾽ ἐν μεγάροισι τεκὼν λίπεν οὐδ᾽ ἀπόνητο.</line><line lnr="16.121">τῷ νῦν δυσμενέες μάλα μυρίοι εἴσ᾽ ἐνὶ οἴκῳ.</line><line lnr="16.122">ὅσσοι γὰρ νήσοισιν ἐπικρατέουσιν ἄριστοι,</line><line lnr="16.123">Δουλιχίῳ τε Σάμῃ τε καὶ ὑλήεντι Ζακύνθῳ,</line><line lnr="16.124">ἠδ᾽ ὅσσοι κραναὴν Ἰθάκην κάτα κοιρανέουσι,</line><line lnr="16.125">τόσσοι μητέρ᾽ ἐμὴν μνῶνται,  τρύχουσι δὲ οἶκον.</line><line lnr="16.126">ἡ δ᾽ οὔτ᾽ ἀρνεῖται στυγερὸν γάμον οὔτε τελευτὴν</line><line lnr="16.127">ποιῆσαι δύναται: τοὶ δὲ φθινύθουσιν ἔδοντες</line><line lnr="16.128">οἶκον ἐμόν: τάχα δή με διαρραίσουσι καὶ αὐτόν.</line><line lnr="16.129">ἀλλ᾽ ἦ τοι μὲν ταῦτα θεῶν ἐν γούνασι κεῖται:</line><line lnr="16.130">ἄττα,  σὺ δ᾽ ἔρχεο θᾶσσον, ἐχέφρονι Πηνελοπείῃ</line><line lnr="16.131">εἴφ᾽ ὅτι οἱ σῶς εἰμὶ καὶ ἐκ Πύλου εἰλήλουθα.</line><line lnr="16.132">αὐτὰρ ἐγὼν αὐτοῦ μενέω, σὺ δὲ δεῦρο νέεσθαι,</line><line lnr="16.133">οἴῃ ἀπαγγείλας: τῶν δ᾽ ἄλλων μή τις Ἀχαιῶν</line><line lnr="16.134">πευθέσθω: πολλοὶ γὰρ ἐμοὶ κακὰ μηχανόωνται.</line><line lnr="16.135">τὸν δ᾽ ἀπαμειβόμενος προσέφης,  Εὔμαιε συβῶτα:</line><line lnr="16.136">γιγνώσκω, φρονέω: τά γε δὴ νοέοντι κελεύεις.</line><line lnr="16.137">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="16.138">ἦ καὶ Λαέρτῃ αὐτὴν ὁδὸν ἄγγελος ἔλθω</line><line lnr="16.139">δυσμόρῳ, ὃς τῆος μὲν Ὀδυσσῆος μέγ᾽ ἀχεύων</line><line lnr="16.140">ἔργα τ᾽ ἐποπτεύεσκε μετὰ δμώων τ᾽ ἐνὶ οἴκῳ</line><line lnr="16.141">πῖνε καὶ ἦσθ᾽, ὅτε θυμὸς ἐνὶ στήθεσσιν ἀνώγοι:</line><line lnr="16.142">αὐτὰρ νῦν, ἐξ οὗ σύ γε ᾤχεο νηῒ Πύλονδε,</line><line lnr="16.143">οὔ πω μίν φασιν φαγέμεν καὶ πιέμεν αὔτως,</line><line lnr="16.144">οὐδ᾽ ἐπὶ ἔργα ἰδεῖν, ἀλλὰ στοναχῇ τε γόῳ τε</line><line lnr="16.145">ἧσται ὀδυρόμενος,  φθινύθει δ᾽ ἀμφ᾽ ὀστεόφι χρώς.</line><line lnr="16.146">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.147">ἄλγιον, ἀλλ᾽ ἔμπης μιν ἐάσομεν, ἀχνύμενοί περ:</line><line lnr="16.148">εἰ γὰρ πως εἴη αὐτάγρετα πάντα βροτοῖσι,</line><line lnr="16.149">πρῶτόν κεν τοῦ πατρὸς ἑλοίμεθα νόστιμον ἦμαρ.</line><line lnr="16.150">ἀλλὰ σύ γ᾽ ἀγγείλας ὀπίσω κίε,  μηδὲ κατ᾽ ἀγροὺς</line><line lnr="16.151">πλάζεσθαι μετ᾽ ἐκεῖνον: ἀτὰρ πρὸς μητέρα εἰπεῖν</line><line lnr="16.152">ἀμφίπολον ταμίην ὀτρυνέμεν ὅττι τάχιστα</line><line lnr="16.153">κρύβδην: κείνη γὰρ κεν ἀπαγγείλειε γέροντι.</line><line lnr="16.154">ἦ ῥα καὶ ὦρσε συφορβόν: ὁ δ᾽ εἵλετο χερσὶ πέδιλα,</line><line lnr="16.155">δησάμενος δ᾽ ὑπὸ ποσσὶ πόλινδ᾽ ἴεν. οὐδ᾽ ἄρ᾽ Ἀθήνην</line><line lnr="16.156">λῆθεν ἀπὸ σταθμοῖο κιὼν Εὔμαιος ὑφορβός,</line><line lnr="16.157">ἀλλ᾽ ἥ γε σχεδὸν ἦλθε: δέμας δ᾽ ἤϊκτο γυναικὶ</line><line lnr="16.158">καλῇ τε μεγάλῃ τε καὶ ἀγλαὰ ἔργα ἰδυίῃ.</line><line lnr="16.159">στῆ δὲ κατ᾽ ἀντίθυρον κλισίης Ὀδυσῆϊ φανεῖσα:</line><line lnr="16.160">οὐδ᾽ ἄρα Τηλέμαχος ἴδεν ἀντίον οὐδ᾽ ἐνόησεν,</line><line lnr="16.161">οὐ γὰρ πω πάντεσσι θεοὶ φαίνονται ἐναργεῖς,</line><line lnr="16.162">ἀλλ᾽ Ὀδυσεύς τε κύνες τε ἴδον, καί ῥ᾽ οὐχ ὑλάοντο</line><line lnr="16.163">κνυζηθμῷ δ᾽ ἑτέρωσε διὰ σταθμοῖο φόβηθεν.</line><line lnr="16.164">ἡ δ᾽ ἄρ᾽ ἐπ᾽ ὀφρύσι νεῦσε: νόησε δὲ δῖος Ὀδυσσεύς,</line><line lnr="16.165">ἐκ δ᾽ ἦλθεν μεγάροιο παρὲκ μέγα τειχίον αὐλῆς,</line><line lnr="16.166">στῆ δὲ πάροιθ᾽ αὐτῆς: τὸν δὲ προσέειπεν Ἀθήνη:</line><line lnr="16.167">διογενὲς Λαερτιάδη, πολυμήχαν᾽ Ὀδυσσεῦ.</line><line lnr="16.168">ἤδη νῦν σῷ παιδὶ ἔπος φάο μηδ᾽ ἐπίκευθε,</line><line lnr="16.169">ὡς ἄν μνηστῆρσιν θάνατον καὶ κῆρ᾽ ἀραρόντε</line><line lnr="16.170">ἔρχησθον προτὶ ἄστυ περικλυτόν: οὐδ᾽ ἐγὼ αὐτὴ</line><line lnr="16.171">δηρὸν ἀπὸ σφῶϊν ἔσομαι μεμαυῖα μάχεσθαι.</line><line lnr="16.172">ἦ καὶ χρυσείῃ ῥάβδῳ ἐπεμάσσατ᾽ Ἀθήνη.</line><line lnr="16.173">φᾶρος μέν οἱ πρῶτον ἐϋπλυνὲς ἠδὲ χιτῶνα</line><line lnr="16.174">θῆκ᾽ ἀμφὶ στήθεσσι, δέμας δ᾽ ὤφελλε καὶ ἥβην.</line><line lnr="16.175">ἂψ δὲ μελαγχροιὴς γένετο,  γναθμοὶ δὲ τάνυσθεν,</line><line lnr="16.176">κυάνεαι δ᾽ ἐγένοντο γενειάδες ἀμφὶ γένειον.</line><line lnr="16.177">ἡ μὲν ἄρ᾽ ὣς ἔρξασα πάλιν κίεν: αὐτὰρ Ὀδυσσεὺς</line><line lnr="16.178">ἤϊεν ἐς κλισίην: θάμβησε δέ μιν φίλος υἱός,</line><line lnr="16.179">ταρβήσας δ᾽ ἑτέρωσε βάλ᾽ ὄμματα, μὴ θεὸς εἴη,</line><line lnr="16.180">καί μιν φωνήσας ἔπεα πτερόεντα προσηύδα:</line><line lnr="16.181">ἀλλοῖός μοι, ξεῖνε, φάνης νέον ἠὲ πάροιθεν,</line><line lnr="16.182">ἄλλα δὲ εἵματ᾽ ἔχεις, καί τοι χρὼς οὐκέθ᾽ ὁμοῖος.</line><line lnr="16.183">ἦ μάλα τις θεός ἐσσι, τοὶ οὐρανὸν εὐρὺν ἔχουσιν:</line><line lnr="16.184">ἀλλ᾽ ἵληθ᾽, ἵνα τοι κεχαρισμένα δώομεν ἱρὰ</line><line lnr="16.185">ἠδὲ χρύσεα δῶρα,  τετυγμένα: φείδεο δ᾽ ἡμέων</line><line lnr="16.186">τὸν δ᾽ ἠμείβετ᾽ ἔπειτα πολύτλας δῖος Ὀδυσσεύς:</line><line lnr="16.187">οὔ τίς τοι θεός εἰμι: τί μ᾽ ἀθανάτοισιν ἐΐσκεις;</line><line lnr="16.188">ἀλλὰ πατὴρ τεός εἰμι, τοῦ εἵνεκα σὺ στεναχίζων</line><line lnr="16.189">πάσχεις ἄλγεα πολλά, βίας ὑποδέγμενος ἀνδρῶν.</line><line lnr="16.190">ὣς ἄρα φωνήσας υἱὸν κύσε,  κὰδ δὲ παρειῶν</line><line lnr="16.191">δάκρυον ἧκε χαμᾶζε: πάρος δ᾽ ἔχε νωλεμὲς αἰεί.</line><line lnr="16.192">Τηλέμαχος δ᾽, οὐ γάρ πω ἐπείθετο ὃν πατέρ᾽ εἶναι,</line><line lnr="16.193">ἐξαῦτίς μιν ἔπεσσιν ἀμειβόμενος προσέειπεν:</line><line lnr="16.194">οὐ σύ γ᾽ Ὀδυσσεύς ἐσσι, πατὴρ ἐμός, ἀλλά με δαίμων</line><line lnr="16.195">θέλγει,  ὄφρ᾽ ἔτι μᾶλλον ὀδυρόμενος στεναχίζω.</line><line lnr="16.196">οὐ γάρ πως ἂν θνητὸς ἀνὴρ τάδε μηχανόῳτο</line><line lnr="16.197">ᾧ αὐτοῦ γε νόῳ, ὅτε μὴ θεὸς αὐτὸς ἐπελθὼν</line><line lnr="16.198">ῥηϊδίως ἐθέλων θείη νέον ἠὲ γέροντα.</line><line lnr="16.199">ἦ γάρ τοι νέον ἦσθα γέρων καὶ ἀεικέα ἕσσο:</line><line lnr="16.200">νῦν δὲ θεοῖσιν ἔοικας,  οἳ οὐρανὸν εὐρὺν ἔχουσι.</line><line lnr="16.201">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="16.202">Τηλέμαχ᾽, οὔ σε ἔοικε φίλον πατέρ ἔνδον ἐόντα</line><line lnr="16.203">οὔτε τι θαυμάζειν περιώσιον οὔτ᾽ ἀγάασθαι:</line><line lnr="16.204">οὐ μὲν γάρ τοι ἔτ᾽ ἄλλος ἐλεύσεται ἐνθάδ᾽ Ὀδυσσεύς,</line><line lnr="16.205">ἀλλ᾽ ὅδ᾽ ἐγὼ τοιόσδε,  παθὼν κακά, πολλὰ δ᾽ ἀληθείς,</line><line lnr="16.206">ἤλυθον εἰκοστῷ ἔτεϊ ἐς πατρίδα γαῖαν.</line><line lnr="16.207">αὐτάρ τοι τόδε ἔργον Ἀθηναίης ἀγελείης,</line><line lnr="16.208">ἥ τέ με τοῖον ἔθηκεν, ὅπως ἐθέλει, δύναται γὰρ,</line><line lnr="16.209">ἄλλοτε μὲν πτωχῷ ἐναλίγκιον, ἄλλοτε δ᾽ αὖτε</line><line lnr="16.210">ἀνδρὶ νέῳ καὶ καλὰ περὶ χροῒ εἵματ᾽ ἔχοντι.</line><line lnr="16.211">ῥηΐδιον δὲ θεοῖσι, τοὶ οὐρανὸν εὐρὺν ἔχουσιν,</line><line lnr="16.212">ἠμὲν κυδῆναι θνητὸν βροτὸν ἠδὲ κακῶσαι.</line><line lnr="16.213">ὣς ἄρα φωνήσας κατ᾽ ἄρ᾽ ἕζετο, Τηλέμαχος δὲ</line><line lnr="16.214">ἀμφιχυθεὶς πατέρ᾽ ἐσθλὸν ὀδύρετο, δάκρυα λείβων,</line><line lnr="16.215">ἀμφοτέροισι δὲ τοῖσιν ὑφ᾽ ἵμερος ὦρτο γόοιο:</line><line lnr="16.216">κλαῖον δὲ λιγέως, ἀδινώτερον ἤ τ᾽ οἰωνοί,</line><line lnr="16.217">φῆναι ἢ αἰγυπιοὶ γαμψώνυχες, οἷσί τε τέκνα</line><line lnr="16.218">ἀγρόται ἐξείλοντο πάρος πετεηνὰ γενέσθαι:</line><line lnr="16.219">ὣς ἄρα τοί γ᾽ ἐλεεινὸν ὑπ᾽ ὀφρύσι δάκρυον εἶβον.</line><line lnr="16.220">καί νύ κ᾽ ὀδυρομένοισιν ἔδυ φάος ἠελίοιο,</line><line lnr="16.221">εἰ μὴ Τηλέμαχος προσεφώνεεν ὃν πατέρ᾽ αἶψα:</line><line lnr="16.222">ποίῃ γὰρ νῦν δεῦρο, πάτερ φίλε, νηΐ σε ναῦται</line><line lnr="16.223">ἤγαγον εἰς Ἰθάκην; τίνες ἔμμεναι εὐχετόωντο;</line><line lnr="16.224">οὐ μὲν γάρ τί σε πεζὸν ὀΐομαι ἐνθάδ᾽ ἱκέσθαι.</line><line lnr="16.225">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="16.226">τοιγὰρ ἐγώ τοι, τέκνον, ἀληθείην καταλέξω.</line><line lnr="16.227">Φαίηκές μ᾽ ἄγαγον ναυσίκλυτοι, οἵ τε καὶ ἄλλους</line><line lnr="16.228">ἀνθρώπους πέμπουσιν, ὅτις σφέας εἰσαφίκηται:</line><line lnr="16.229">καί μ᾽ εὕδοντ᾽ ἐν νηῒ θοῇ ἐπὶ πόντον ἄγοντες</line><line lnr="16.230">κάτθεσαν εἰς Ἰθάκην,  ἔπορον δέ μοι ἀγλαὰ δῶρα,</line><line lnr="16.231">χαλκόν τε χρυσόν τε ἅλις ἐσθῆτά θ᾽ ὑφαντήν.</line><line lnr="16.232">καὶ τὰ μὲν ἐν σπήεσσι θεῶν ἰότητι κέονται:</line><line lnr="16.233">νῦν αὖ δεῦρ᾽ ἱκόμην ὑποθημοσύνῃσιν Ἀθήνης,</line><line lnr="16.234">ὄφρα κε δυσμενέεσσι φόνου πέρι βουλεύσωμεν.</line><line lnr="16.235">ἀλλ᾽ ἄγε μοι μνηστῆρας ἀριθμήσας κατάλεξον,</line><line lnr="16.236">ὄφρ᾽ εἰδέω ὅσσοι τε καὶ οἵ τινες ἀνέρες εἰσί:</line><line lnr="16.237">καί κεν ἐμὸν κατὰ θυμὸν ἀμύμονα μερμηρίξας</line><line lnr="16.238">φράσσομαι, ἤ κεν νῶϊ δυνησόμεθ᾽ ἀντιφέρεσθαι</line><line lnr="16.239">μούνω ἄνευθ᾽ ἄλλων, ἦ καὶ διζησόμεθ᾽ ἄλλους.</line><line lnr="16.240">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.241">ὦ πάτερ, ἦ τοι σεῖο μέγα κλέος αἰὲν ἄκουον,</line><line lnr="16.242">χεῖράς τ᾽ αἰχμητὴν ἔμεναι καὶ ἐπίφρονα βουλήν:</line><line lnr="16.243">ἀλλὰ λίην μέγα εἶπες: ἄγη μ᾽ ἔχει: οὐδέ κεν εἴη</line><line lnr="16.244">ἄνδρε δύω πολλοῖσι καὶ ἰφθίμοισι μάχεσθαι.</line><line lnr="16.245">μνηστήρων δ᾽ οὔτ᾽ ἂρ δεκὰς ἀτρεκὲς οὔτε δύ᾽ οἶαι,</line><line lnr="16.246">ἀλλὰ πολὺ πλέονες: τάχα δ᾽ εἴσεαι ἐνθάδ᾽  ἀριθμόν.</line><line lnr="16.247">ἐκ μὲν Δουλιχίοιο δύω καὶ πεντήκοντα</line><line lnr="16.248">κοῦροι κεκριμένοι, ἓξ δὲ δρηστῆρες ἕπονται:</line><line lnr="16.249">ἐκ δὲ Σάμης πίσυρές τε καὶ εἴκοσι φῶτες ἔασιν,</line><line lnr="16.250">ἐκ δὲ Ζακύνθου ἔασιν ἐείκοσι κοῦροι Ἀχαιῶν,</line><line lnr="16.251">ἐκ δ᾽ αὐτῆς Ἰθάκης δυοκαίδεκα πάντες ἄριστοι,</line><line lnr="16.252">καί σφιν ἅμ᾽ ἐστὶ Μέδων κῆρυξ καὶ θεῖος ἀοιδὸς</line><line lnr="16.253">καὶ δοιὼ θεράποντε, δαήμονε δαιτροσυνάων.</line><line lnr="16.254">τῶν εἴ κεν πάντων ἀντήσομεν ἔνδον ἐόντων,</line><line lnr="16.255">μὴ πολύπικρα καὶ αἰνὰ βίας ἀποτίσεαι ἐλθών.</line><line lnr="16.256">ἀλλὰ σύ γ᾽, εἰ δύνασαί τιν᾽ ἀμύντορα μερμηρίξαι,</line><line lnr="16.257">φράζευ, ὅ κέν τις νῶϊν ἀμύνοι πρόφρονι θυμῷ.</line><line lnr="16.258">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="16.259">τοιγὰρ ἐγὼν ἐρέω, σὺ δὲ σύνθεο καί μευ ἄκουσον:</line><line lnr="16.260">καὶ φράσαι ἤ κεν νῶϊν Ἀθήνη σὺν Διὶ πατρὶ</line><line lnr="16.261">ἀρκέσει, ἦέ τιν᾽ ἄλλον ἀμύντορα μερμηρίξω.</line><line lnr="16.262">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="16.263">ἐσθλώ τοι τούτω γ᾽ ἐπαμύντορε, τοὺς ἀγορεύεις,</line><line lnr="16.264">ὕψι περ ἐν νεφέεσσι καθημένω: ὥ τε καὶ ἄλλοις</line><line lnr="16.265">ἀνδράσι τε κρατέουσι καὶ ἀθανάτοισι θεοῖσι.</line><line lnr="16.266">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="16.267">οὐ μέν τοι κείνω γε πολὺν χρόνον ἀμφὶς ἔσεσθον</line><line lnr="16.268">φυλόπιδος κρατερῆς, ὁπότε μνηστῆρσι καὶ ἡμῖν</line><line lnr="16.269">ἐν μεγάροισιν ἐμοῖσι μένος κρίνηται Ἄρηος.</line><line lnr="16.270">ἀλλὰ σὺ μὲν νῦν ἔρχευ ἅμ᾽ ἠοῖ φαινομένηφιν</line><line lnr="16.271">οἴκαδε, καὶ μνηστῆρσιν ὑπερφιάλοισιν ὁμίλει:</line><line lnr="16.272">αὐτὰρ ἐμὲ προτὶ ἄστυ συβώτης ὕστερον ἄξει,</line><line lnr="16.273">πτωχῷ λευγαλέῳ ἐναλίγκιον ἠδὲ γέροντι.</line><line lnr="16.274">εἰ δέ μ᾽ ἀτιμήσουσι δόμον κάτα, σὸν δὲ φίλον κῆρ</line><line lnr="16.275">τετλάτω ἐν στήθεσσι κακῶς πάσχοντος ἐμεῖο,</line><line lnr="16.276">ἤν περ καὶ διὰ δῶμα ποδῶν ἕλκωσι θύραζε</line><line lnr="16.277">ἢ βέλεσι βάλλωσι: σὺ δ᾽ εἰσορόων ἀνέχεσθαι.</line><line lnr="16.278">ἀλλ᾽ ἦ τοι παύεσθαι ἀνωγέμεν ἀφροσυνάων,</line><line lnr="16.279">μειλιχίοις ἐπέεσσι παραυδῶν: οἱ δέ τοι οὔ τι</line><line lnr="16.280">πείσονται: δὴ γάρ σφι παρίσταται αἴσιμον ἦμαρ.</line><line lnr="16.281">ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:</line><line lnr="16.282">ὁππότε κεν πολύβουλος ἐνὶ φρεσὶ θῇσιν Ἀθήνη,</line><line lnr="16.283">νεύσω μέν τοι ἐγὼ κεφαλῇ, σὺ δ᾽ ἔπειτα νοήσας</line><line lnr="16.284">ὅσσα τοι ἐν μεγάροισιν Ἀρήϊα τεύχεα κεῖται</line><line lnr="16.285">ἐς μυχὸν ὑψηλοῦ θαλάμου καταθεῖναι ἀείρας</line><line lnr="16.286">πάντα μάλ᾽: αὐτὰρ μνηστῆρας μαλακοῖς ἐπέεσσι</line><line lnr="16.287">παρφάσθαι, ὅτε κέν σε μεταλλῶσιν ποθέοντες:</line><line lnr="16.288">ἐκ καπνοῦ κατέθηκ᾽, ἐπεὶ οὐκέτι τοῖσιν ἐῴκει</line><line lnr="16.289">οἷά ποτε Τροίηνδε κιὼν κατέλειπεν Ὀδυσσεύς,</line><line lnr="16.290">ἀλλὰ κατῄκισται,  ὅσσον πυρὸς ἵκετ᾽ ἀϋτμή.</line><line lnr="16.291">πρὸς δ᾽ ἔτι καὶ τόδε μεῖζον ἐνὶ φρεσὶ θῆκε Κρονίων,</line><line lnr="16.292">μή πως οἰνωθέντες, ἔριν στήσαντες ἐν ὑμῖν,</line><line lnr="16.293">ἀλλήλους τρώσητε καταισχύνητέ τε δαῖτα</line><line lnr="16.294">καὶ μνηστύν: αὐτὸς γὰρ ἐφέλκεται ἄνδρα σίδηρος.</line><line lnr="16.295">νῶϊν δ᾽ οἴοισιν δύο φάσγανα καὶ δύο δοῦρε</line><line lnr="16.296">καλλιπέειν καὶ δοιὰ βοάγρια χερσὶν ἑλέσθαι,</line><line lnr="16.297">ὡς ἂν ἐπιθύσαντες ἑλοίμεθα: τοὺς δέ κ᾽ ἔπειτα</line><line lnr="16.298">Παλλὰς Ἀθηναίη θέλξει καὶ μητίετα Ζεύς.</line><line lnr="16.299">ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:</line><line lnr="16.300">εἰ ἐτεόν γ᾽ ἐμός ἐσσι καὶ αἵματος ἡμετέροιο,</line><line lnr="16.301">μή τις ἔπειτ᾽ Ὀδυσῆος ἀκουσάτω ἔνδον ἐόντος,</line><line lnr="16.302">μήτ᾽ οὖν Λαέρτης ἴστω τό γε μήτε συβώτης</line><line lnr="16.303">μήτε τις οἰκήων μήτ᾽ αὐτὴ Πηνελόπεια,</line><line lnr="16.304">ἀλλ᾽ οἶοι σύ τ᾽ ἐγώ τε γυναικῶν γνώομεν ἰθύν:</line><line lnr="16.305">καί κέ τεο δμώων ἀνδρῶν ἔτι πειρηθεῖμεν,</line><line lnr="16.306">ἠμὲν ὅπου τις νῶϊ τίει καὶ δείδιε θυμῷ,</line><line lnr="16.307">ἠδ᾽ ὅτις οὐκ ἀλέγει, σὲ δ᾽ ἀτιμᾷ τοῖον ἐόντα.</line><line lnr="16.308">τὸν δ᾽ ἀπαμειβόμενος προσεφώνεε φαίδιμος υἱός</line><line lnr="16.309">ὦ πάτερ, ἦ τοι ἐμὸν θυμὸν καὶ ἔπειτά γ᾽, ὀΐω,</line><line lnr="16.310">γνώσεαι: οὐ μὲν γάρ τι χαλιφροσύναι γέ μ᾽ ἔχουσιν:</line><line lnr="16.311">ἀλλ᾽ οὔ τοι τόδε κέρδος ἐγὼν ἔσσεσθαι ὀΐω</line><line lnr="16.312">ἡμῖν ἀμφοτέροισι: σὲ δὲ φράζεσθαι ἄνωγα.</line><line lnr="16.313">δηθὰ γὰρ αὔτως εἴσῃ ἑκάστου πειρητίζων,</line><line lnr="16.314">ἔργα μετερχόμενος: τοὶ δ᾽ ἐν μεγάροισιν ἕκηλοι</line><line lnr="16.315">χρήματα δαρδάπτουσιν ὑπέρβιον οὐδ᾽ ἔπι φειδώ.</line><line lnr="16.316">ἀλλ᾽ ἦ τοί σε γυναῖκας ἐγὼ δεδάασθαι ἄνωγα,</line><line lnr="16.317">αἵ τέ σ᾽ ἀτιμάζουσι καὶ αἳ νηλείτιδές εἰσιν:</line><line lnr="16.318">ἀνδρῶν δ᾽ οὐκ ἂν ἐγώ γε κατὰ σταθμοὺς ἐθέλοιμι</line><line lnr="16.319">ἡμέας πειράζειν, ἀλλ᾽ ὕστερα ταῦτα πένεσθαι,</line><line lnr="16.320">εἰ ἐτεόν γέ τι οἶσθα Διὸς τέρας αἰγιόχοιο.</line></lvl><lvl d="the suitors' failed plot" c="ffdcc6" f="000000" sz="161"><line lnr="16.321">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="16.322">ἡ δ᾽ ἄρ᾽ ἔπειτ᾽ Ἰθάκηνδε κατήγετο νηῦς εὐεργής,</line><line lnr="16.323">ἣ φέρε Τηλέμαχον Πυλόθεν καὶ πάντας ἑταίρους.</line><line lnr="16.324">οἱ δ᾽ ὅτε δὴ λιμένος πολυβενθέος ἐντὸς ἵκοντο,</line><line lnr="16.325">νῆα μὲν οἵ γε μέλαιναν ἐπ᾽ ἠπείροιο ἔρυσσαν,</line><line lnr="16.326">τεύχεα δέ σφ᾽ ἀπένεικαν ὑπέρθυμοι θεράποντες,</line><line lnr="16.327">αὐτίκα δ᾽ ἐς Κλυτίοιο φέρον περικαλλέα δῶρα.</line><line lnr="16.328">αὐτὰρ κήρυκα πρόεσαν δόμον εἰς Ὀδυσῆος,</line><line lnr="16.329">ἀγγελίην ἐρέοντα περίφρονι Πηνελοπείῃ,</line><line lnr="16.330">οὕνεκα Τηλέμαχος μὲν ἐπ᾽ ἀγροῦ,  νῆα δ᾽ ἀνώγει</line><line lnr="16.331">ἄστυδ᾽ ἀποπλείειν, ἵνα μὴ δείσασ᾽ ἐνὶ θυμῷ</line><line lnr="16.332">ἰφθίμη βασίλεια τέρεν κατὰ δάκρυον εἴβοι</line><line lnr="16.333">τὼ δὲ συναντήτην κῆρυξ καὶ δῖος ὑφορβὸς</line><line lnr="16.334">τῆς αὐτῆς ἕνεκ᾽ ἀγγελίης, ἐρέοντε γυναικί.</line><line lnr="16.335">ἀλλ᾽ ὅτε δή ῥ᾽ ἵκοντο δόμον θείου βασιλῆος,</line><line lnr="16.336">κῆρυξ μέν ῥα μέσῃσι μετὰ δμῳῇσιν ἔειπεν:</line><line lnr="16.337">ἤδη τοι, βασίλεια, φίλος πάϊς εἰλήλουθε.</line><line lnr="16.338">Πηνελοπείῃ δ᾽ εἶπε συβώτης ἄγχι παραστὰς</line><line lnr="16.339">πάνθ᾽ ὅσα οἱ φίλος υἱὸς ἀνώγει μυθήσασθαι.</line><line lnr="16.340">αὐτὰρ ἐπεὶ δὴ πᾶσαν ἐφημοσύνην ἀπέειπε,</line><line lnr="16.341">βῆ ῥ᾽ ἴμεναι μεθ᾽ ὕας, λίπε δ᾽ ἕρκεά τε μέγαρόν τε.</line><line lnr="16.342">μνηστῆρες δ᾽ ἀκάχοντο κατήφησάν τ᾽ ἐνὶ θυμῷ,</line><line lnr="16.343">ἐκ δ᾽ ἦλθον μεγάροιο παρὲκ μέγα τειχίον αὐλῆς,</line><line lnr="16.344">αὐτοῦ δὲ προπάροιθε θυράων ἑδριόωντο.</line><line lnr="16.345">τοῖσιν δ᾽ Εὐρύμαχος,  Πολύβου πάϊς, ἦρχ᾽ ἀγορεύειν:</line><line lnr="16.346">ὦ φίλοι, ἦ μέγα ἔργον ὑπερφιάλως τετέλεσται</line><line lnr="16.347">Τηλεμάχῳ ὁδὸς ἥδε: φάμεν δέ οἱ οὐ τελέεσθαι.</line><line lnr="16.348">ἀλλ᾽ ἄγε νῆα μέλαιναν ἐρύσσομεν ἥ τις ἀρίστη,</line><line lnr="16.349">ἐς δ᾽ ἐρέτας ἁλιῆας ἀγείρομεν, οἵ κε τάχιστα</line><line lnr="16.350">κείνοις ἀγγείλωσι θοῶς οἶκόνδε νέεσθαι.</line><line lnr="16.351">οὔ πω πᾶν εἴρηθ᾽, ὅτ᾽ ἄρ᾽ Ἀμφίνομος ἴδε νῆα,</line><line lnr="16.352">στρεφθεὶς ἐκ χώρης, λιμένος πολυβενθέος ἐντός,</line><line lnr="16.353">ἱστία τε στέλλοντας ἐρετμά τε χερσὶν ἔχοντας.</line><line lnr="16.354">ἡδὺ δ᾽ ἄρ᾽ ἐκγελάσας μετεφώνεεν οἷς ἑτάροισι:</line><line lnr="16.355">μή τιν᾽ ἔτ᾽ ἀγγελίην ὀτρύνομεν: οἵδε γὰρ ἔνδον.</line><line lnr="16.356">ἤ τίς σφιν τόδ᾽ ἔειπε θεῶν, ἢ εἴσιδον αὐτοὶ</line><line lnr="16.357">νῆα παρερχομένην, τὴν δ᾽ οὐκ ἐδύναντο κιχῆναι.</line><line lnr="16.358">ὣς ἔφαθ᾽, οἱ δ᾽ ἀνστάντες ἔβαν ἐπὶ θῖνα θαλάσσης,</line><line lnr="16.359">αἶψα δὲ νῆα μέλαιναν ἐπ᾽ ἠπείροιο ἔρυσσαν,</line><line lnr="16.360">τεύχεα δέ σφ᾽ ἀπένεικαν ὑπέρθυμοι θεράποντες.</line><line lnr="16.361">αὐτοὶ δ᾽ εἰς ἀγορὴν κίον ἀθρόοι, οὐδέ τιν᾽ ἄλλον</line><line lnr="16.362">εἴων οὔτε νέων μεταΐζειν οὔτε γερόντων.</line><line lnr="16.363">τοῖσιν δ᾽ Ἀντίνοος μετέφη, Εὐπείθεος υἱός:</line><line lnr="16.364">ὢ πόποι, ὡς τόνδ᾽ ἄνδρα θεοὶ κακότητος ἔλυσαν.</line><line lnr="16.365">ἤματα μὲν σκοποὶ ἷζον ἐπ᾽ ἄκριας ἠνεμοέσσας</line><line lnr="16.366">αἰὲν ἐπασσύτεροι: ἅμα δ᾽ ἠελίῳ καταδύντι</line><line lnr="16.367">οὔ ποτ᾽ ἐπ᾽ ἠπείρου νύκτ᾽ ἄσαμεν, ἀλλ᾽ ἐνὶ πόντῳ</line><line lnr="16.368">νηῒ θοῇ πλείοντες ἐμίμνομεν Ἠῶ δῖαν,</line><line lnr="16.369">Τηλέμαχον λοχόωντες, ἵνα φθίσωμεν ἑλόντες</line><line lnr="16.370">αὐτόν: τὸν δ᾽ ἄρα τῆος ἀπήγαγεν οἴκαδε δαίμων,</line><line lnr="16.371">ἡμεῖς δ᾽ ἐνθάδε οἱ φραζώμεθα λυγρὸν ὄλεθρον</line><line lnr="16.372">Τηλεμάχῳ, μηδ᾽ ἧμας ὑπεκφύγοι: οὐ γὰρ ὀΐω</line><line lnr="16.373">τούτου γε ζώοντος ἀνύσσεσθαι τάδε ἔργα.</line><line lnr="16.374">αὐτὸς μὲν γὰρ ἐπιστήμων βουλῇ τε νόῳ τε,</line><line lnr="16.375">λαοὶ δ᾽ οὐκέτι πάμπαν ἐφ᾽ ἡμῖν ἦρα φέρουσιν.</line><line lnr="16.376">ἀλλ᾽ ἄγετε, πρὶν κεῖνον ὁμηγυρίσασθαι Ἀχαιοὺς</line><line lnr="16.377">εἰς ἀγορήν—οὐ γάρ τι μεθησέμεναί μιν ὀΐω,</line><line lnr="16.378">ἀλλ᾽ ἀπομηνίσει, ἐρέει δ᾽ ἐν πᾶσιν ἀναστὰς</line><line lnr="16.379">οὕνεκά οἱ φόνον αἰπὺν ἐράπτομεν οὐδ᾽ ἐκίχημεν:</line><line lnr="16.380">οἱ δ᾽ οὐκ αἰνήσουσιν ἀκούοντες κακὰ ἔργα:</line><line lnr="16.381">μή τι κακὸν ῥέξωσι καὶ ἡμέας ἐξελάσωσι</line><line lnr="16.382">γαίης ἡμετέρης, ἄλλων δ᾽ ἀφικώμεθα δῆμον:</line><line lnr="16.383">ἀλλὰ φθέωμεν ἑλόντες ἐπ᾽ ἀγροῦ νόσφι πόληος</line><line lnr="16.384">ἢ ἐν ὁδῷ: βίοτον δ᾽ αὐτοὶ καὶ κτήματ᾽ ἔχωμεν,</line><line lnr="16.385">δασσάμενοι κατὰ μοῖραν ἐφ᾽ ἡμέας,  οἰκία δ᾽ αὖτε</line><line lnr="16.386">κείνου μητέρι δοῖμεν ἔχειν ἠδ᾽ ὅστις ὀπυίοι.</line><line lnr="16.387">εἰ δ᾽ ὑμῖν ὅδε μῦθος ἀφανδάνει, ἀλλὰ βόλεσθε</line><line lnr="16.388">αὐτόν τε ζώειν καὶ ἔχειν πατρώϊα πάντα,</line><line lnr="16.389">μή οἱ χρήματ᾽ ἔπειτα ἅλις θυμηδέ᾽ ἔδωμεν</line><line lnr="16.390">ἐνθάδ᾽ ἀγειρόμενοι,  ἀλλ᾽ ἐκ μεγάροιο ἕκαστος</line><line lnr="16.391">μνάσθω ἐέδνοισιν διζήμενος: ἡ δέ κ᾽ ἔπειτα</line><line lnr="16.392">γήμαιθ᾽ ὅς κε πλεῖστα πόροι καὶ μόρσιμος ἔλθοι.</line><line lnr="16.393">ὣς ἔφαθ᾽, οἱ δ᾽ ἄρα πάντες ἀκὴν ἐγένοντο σιωπῇ.</line><line lnr="16.394">τοῖσιν δ᾽ Ἀμφίνομος ἀγορήσατο καὶ μετέειπε,</line><line lnr="16.395">Νίσου φαίδιμος υἱός,  Ἀρητιάδαο ἄνακτος,</line><line lnr="16.396">ὅς ῥ᾽ ἐκ Δουλιχίου πολυπύρου, ποιήεντος,</line><line lnr="16.397">ἡγεῖτο μνηστῆρσι, μάλιστα δὲ Πηνελοπείῃ</line><line lnr="16.398">ἥνδανε μύθοισι: φρεσὶ γὰρ κέχρητ᾽ ἀγαθῇσιν:</line><line lnr="16.399">ὅ σφιν ἐϋφρονέων ἀγορήσατο καὶ μετέειπεν:</line><line lnr="16.400">ὦ φίλοι,  οὐκ ἂν ἐγώ γε κατακτείνειν ἐθέλοιμι</line><line lnr="16.401">Τηλέμαχον: δεινὸν δὲ γένος βασιλήϊόν ἐστιν</line><line lnr="16.402">κτείνειν: ἀλλὰ πρῶτα θεῶν εἰρώμεθα βουλάς.</line><line lnr="16.403">εἰ μέν κ᾽ αἰνήσωσι Διὸς μεγάλοιο θέμιστες,</line><line lnr="16.404">αὐτός τε κτενέω τούς τ᾽ ἄλλους πάντας ἀνώξω:</line><line lnr="16.405">εἰ δέ κ᾽ ἀποτρωπῶσι θεοί,  παύσασθαι ἄνωγα.</line><line lnr="16.406">ὣς ἔφατ᾽ Ἀμφίνομος, τοῖσιν δ᾽ ἐπιήνδανε μῦθος.</line><line lnr="16.407">αὐτίκ᾽ ἔπειτ᾽ ἀνστάντες ἔβαν δόμον εἰς Ὀδυσῆος,</line><line lnr="16.408">ἐλθόντες δὲ καθῖζον ἐπὶ ξεστοῖσι θρόνοισιν.</line><line lnr="16.409">ἡ δ᾽ αὖτ᾽ ἄλλ᾽ ἐνόησε περίφρων Πηνελόπεια,</line><line lnr="16.410">μνηστήρεσσι φανῆναι ὑπέρβιον ὕβριν ἔχουσι.</line><line lnr="16.411">πεύθετο γὰρ οὗ παιδὸς ἐνὶ μεγάροισιν ὄλεθρον:</line><line lnr="16.412">κῆρυξ γὰρ οἱ ἔειπε Μέδων, ὃς ἐπεύθετο βουλάς.</line><line lnr="16.413">βῆ δ᾽ ἰέναι μέγαρόνδε σὺν ἀμφιπόλοισι γυναιξίν.</line><line lnr="16.414">ἀλλ᾽ ὅτε δὴ μνηστῆρας ἀφίκετο δῖα γυναικῶν,</line><line lnr="16.415">στῆ ῥα παρὰ σταθμὸν τέγεος πύκα ποιητοῖο,</line><line lnr="16.416">ἄντα παρειάων σχομένη λιπαρὰ κρήδεμνα,</line><line lnr="16.417">Ἀντίνοον δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="16.418">Ἀντίνο᾽, ὕβριν ἔχων, κακομήχανε, καὶ δέ σέ φασιν</line><line lnr="16.419">ἐν δήμῳ Ἰθάκης μεθ᾽ ὁμήλικας ἔμμεν ἄριστον</line><line lnr="16.420">βουλῇ καὶ μύθοισι: σὺ δ᾽ οὐκ ἄρα τοῖος ἔησθα.</line><line lnr="16.421">μάργε, τίη δὲ σὺ Τηλεμάχῳ θάνατόν τε μόρον τε</line><line lnr="16.422">ῥάπτεις, οὐδ᾽ ἱκέτας ἐμπάζεαι, οἷσιν ἄρα Ζεὺς</line><line lnr="16.423">μάρτυρος; οὐδ᾽ ὁσίη κακὰ ῥάπτειν ἀλλήλοισιν.</line><line lnr="16.424">ἦ οὐκ οἶσθ᾽ ὅτε δεῦρο πατὴρ τεὸς ἵκετο φεύγων,</line><line lnr="16.425">δῆμον ὑποδείσας;  δὴ γὰρ κεχολώατο λίην,</line><line lnr="16.426">οὕνεκα ληϊστῆρσιν ἐπισπόμενος Ταφίοισιν</line><line lnr="16.427">ἤκαχε Θεσπρωτούς: οἱ δ᾽ ἡμῖν ἄρθμιοι ἦσαν:</line><line lnr="16.428">τόν ῥ᾽ ἔθελον φθῖσαι καὶ ἀπορραῖσαι φίλον ἦτορ</line><line lnr="16.429">ἠδὲ κατὰ ζωὴν φαγέειν μενοεικέα πολλήν:</line><line lnr="16.430">ἀλλ᾽ Ὀδυσεὺς κατέρυκε καὶ ἔσχεθεν ἱεμένους περ.</line><line lnr="16.431">τοῦ νῦν οἶκον ἄτιμον ἔδεις, μνάᾳ δὲ γυναῖκα</line><line lnr="16.432">παῖδά τ᾽ ἀποκτείνεις, ἐμὲ δὲ μεγάλως ἀκαχίζεις:</line><line lnr="16.433">ἀλλά σε παύσασθαι κέλομαι καὶ ἀνωγέμεν ἄλλους.</line><line lnr="16.434">τὴν δ᾽ αὖτ᾽ Εὐρύμαχος, Πολύβου πάϊς, ἀντίον ηὔδα:</line><line lnr="16.435">κούρη Ἰκαρίοιο,  περίφρον Πηνελόπεια,</line><line lnr="16.436">θάρσει: μή τοι ταῦτα μετὰ φρεσὶ σῇσι μελόντων.</line><line lnr="16.437">οὐκ ἔσθ᾽ οὗτος ἀνὴρ οὐδ᾽ ἔσσεται οὐδὲ γένηται,</line><line lnr="16.438">ὅς κεν Τηλεμάχῳ σῷ υἱέϊ χεῖρας ἐποίσει</line><line lnr="16.439">ζώοντός γ᾽ ἐμέθεν καὶ ἐπὶ χθονὶ δερκομένοιο.</line><line lnr="16.440">ὧδε γὰρ ἐξερέω,  καὶ μὴν τετελεσμένον ἔσται:</line><line lnr="16.441">αἶψά οἱ αἷμα κελαινὸν ἐρωήσει περὶ δουρὶ</line><line lnr="16.442">ἡμετέρῳ, ἐπεὶ ἦ καὶ ἐμὲ πτολίπορθος Ὀδυσσεὺς</line><line lnr="16.443">πολλάκι γούνασιν οἷσιν ἐφεσσάμενος κρέας ὀπτὸν</line><line lnr="16.444">ἐν χείρεσσιν ἔθηκεν, ἐπέσχε τε οἶνον ἐρυθρόν.</line><line lnr="16.445">τῷ μοι Τηλέμαχος πάντων πολὺ φίλτατός ἐστιν</line><line lnr="16.446">ἀνδρῶν, οὐδέ τί μιν θάνατον τρομέεσθαι ἄνωγα</line><line lnr="16.447">ἔκ γε μνηστήρων: θεόθεν δ᾽ οὐκ ἔστ᾽ ἀλέασθαι.</line><line lnr="16.448">ὣς φάτο θαρσύνων, τῷ δ᾽ ἤρτυεν αὐτὸς ὄλεθρον.</line><line lnr="16.449">ἡ μὲν ἄρ᾽ εἰσαναβᾶσ᾽ ὑπερώϊα σιγαλόεντα</line><line lnr="16.450">κλαῖεν ἔπειτ᾽ Ὀδυσῆα,  φίλον πόσιν, ὄφρα οἱ ὕπνον</line><line lnr="16.451">ἡδὺν ἐπὶ βλεφάροισι βάλε γλαυκῶπις Ἀθήνη.</line><line lnr="16.452">ἑσπέριος δ᾽ Ὀδυσῆϊ καὶ υἱέϊ δῖος ὑφορβὸς</line><line lnr="16.453">ἤλυθεν: οἱ δ᾽ ἄρα δόρπον ἐπισταδὸν ὡπλίζοντο,</line><line lnr="16.454">σῦν ἱερεύσαντες ἐνιαύσιον. αὐτὰρ Ἀθήνη,</line><line lnr="16.455">ἄγχι παρισταμένη,  Λαερτιάδην Ὀδυσῆα</line><line lnr="16.456">ῥάβδῳ πεπληγυῖα πάλιν ποίησε γέροντα,</line><line lnr="16.457">λυγρὰ δὲ εἵματα ἕσσε περὶ χροΐ, μή ἑ συβώτης</line><line lnr="16.458">γνοίη ἐσάντα ἰδὼν καὶ ἐχέφρονι Πηνελοπείῃ</line><line lnr="16.459">ἔλθοι ἀπαγγέλλων μηδὲ φρεσὶν εἰρύσσαιτο.</line><line lnr="16.460">τὸν καὶ Τηλέμαχος πρότερος πρὸς μῦθον ἔειπεν:</line><line lnr="16.461">ἦλθες, δῖ᾽ Εὔμαιε. τί δὴ κλέος ἔστ᾽ ἀνὰ ἄστυ;</line><line lnr="16.462">ἦ ῥ᾽ ἤδη μνηστῆρες ἀγήνορες ἔνδον ἔασιν</line><line lnr="16.463">ἐκ λόχου, ἦ ἔτι μ᾽ αὖτ᾽ εἰρύαται οἴκαδ᾽ ἰόντα;</line><line lnr="16.464">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="16.465">οὐκ ἔμελέν μοι ταῦτα μεταλλῆσαι καὶ ἐρέσθαι</line><line lnr="16.466">ἄστυ καταβλώσκοντα: τάχιστά με θυμὸς ἀνώγει</line><line lnr="16.467">ἀγγελίην εἰπόντα πάλιν δεῦρ᾽ ἀπονέεσθαι.</line><line lnr="16.468">ὡμήρησε δέ μοι παρ᾽ ἑταίρων ἄγγελος ὠκύς,</line><line lnr="16.469">κῆρυξ, ὃς δὴ πρῶτος ἔπος σῇ μητρὶ ἔειπεν.</line><line lnr="16.470">ἄλλο δέ τοι τό γε οἶδα: τὸ γὰρ ἴδον ὀφθαλμοῖσιν.</line><line lnr="16.471">ἤδη ὑπὲρ πόλιος, ὅθι θ᾽ Ἕρμαιος λόφος ἐστίν,</line><line lnr="16.472">ἦα κιών, ὅτε νῆα θοὴν ἰδόμην κατιοῦσαν</line><line lnr="16.473">ἐς λιμέν᾽ ἡμέτερον: πολλοὶ δ᾽ ἔσαν ἄνδρες ἐν αὐτῇ,</line><line lnr="16.474">βεβρίθει δὲ σάκεσσι καὶ ἔγχεσιν ἀμφιγύοισι:</line><line lnr="16.475">καὶ σφέας ὠΐσθην τοὺς ἔμμεναι, οὐδέ τι οἶδα.</line><line lnr="16.476">ὣς φάτο, μείδησεν δ᾽ ἱερὴ ἲς Τηλεμάχοιο</line><line lnr="16.477">ἐς πατέρ᾽ ὀφθαλμοῖσιν ἰδών, ἀλέεινε δ᾽ ὑφορβόν.</line><line lnr="16.478">οἱ δ᾽ ἐπεὶ οὖν παύσαντο πόνου τετύκοντό τε δαῖτα,</line><line lnr="16.479">δαίνυντ᾽, οὐδέ τι θυμὸς ἐδεύετο δαιτὸς ἐΐσης.</line><line lnr="16.480">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="16.481">κοίτου τε μνήσαντο καὶ ὕπνου δῶρον ἕλοντο.</line></lvl></lvl></lvl><lvl d="The Homecoming" c="008ce3" f="ffffff" sz="3887"><lvl d="Odysseus and Telemachos go to town" c="c6e9ff" f="000000" sz="606"><line lnr="17.1">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="17.2">δὴ τότ᾽ ἔπειθ᾽ ὑπὸ ποσσὶν ἐδήσατο καλὰ πέδιλα</line><line lnr="17.3">Τηλέμαχος, φίλος υἱὸς Ὀδυσσῆος θείοιο,</line><line lnr="17.4">εἵλετο δ᾽ ἄλκιμον ἔγχος, ὅ οἱ παλάμηφιν ἀρήρει,</line><line lnr="17.5">ἄστυδε ἱέμενος,  καὶ ἑὸν προσέειπε συβώτην:</line><line lnr="17.6">ἄττ᾽, ἦ τοι μὲν ἐγὼν εἶμ᾽ ἐς πόλιν, ὄφρα με μήτηρ</line><line lnr="17.7">ὄψεται: οὐ γάρ μιν πρόσθεν παύσεσθαι ὀΐω</line><line lnr="17.8">κλαυθμοῦ τε στυγεροῖο γόοιό τε δακρυόεντος,</line><line lnr="17.9">πρίν γ᾽ αὐτόν με ἴδηται: ἀτὰρ σοί γ᾽ ὧδ᾽ ἐπιτέλλω.</line><line lnr="17.10">τὸν ξεῖνον δύστηνον ἄγ᾽ ἐς πόλιν,  ὄφρ᾽ ἂν ἐκεῖθι</line><line lnr="17.11">δαῖτα πτωχεύῃ: δώσει δέ οἱ ὅς κ᾽ ἐθέλῃσι</line><line lnr="17.12">πύρνον καὶ κοτύλην: ἐμὲ δ᾽ οὔ πως ἔστιν ἅπαντας</line><line lnr="17.13">ἀνθρώπους ἀνέχεσθαι, ἔχοντά περ ἄλγεα θυμῷ:</line><line lnr="17.14">ὁ ξεῖνος δ᾽ εἴ περ μάλα μηνίει, ἄλγιον αὐτῷ</line><line lnr="17.15">ἔσσεται: ἦ γὰρ ἐμοὶ φίλ᾽ ἀληθέα μυθήσασθαι.</line><line lnr="17.16">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="17.17">ὦ φίλος, οὐδέ τοι αὐτὸς ἐρύκεσθαι μενεαίνω:</line><line lnr="17.18">πτωχῷ βέλτερόν ἐστι κατὰ πτόλιν ἠὲ κατ᾽ ἀγροὺς</line><line lnr="17.19">δαῖτα πτωχεύειν: δώσει δέ μοι ὅς κ᾽ ἐθέλῃσιν.</line><line lnr="17.20">οὐ γὰρ ἐπὶ σταθμοῖσι μένειν ἔτι τηλίκος εἰμί,</line><line lnr="17.21">ὥστ᾽ ἐπιτειλαμένῳ σημάντορι πάντα πιθέσθαι.</line><line lnr="17.22">ἀλλ᾽ ἔρχευ: ἐμὲ δ᾽ ἄξει ἀνὴρ ὅδε, τὸν σὺ κελεύεις,</line><line lnr="17.23">αὐτίκ᾽ ἐπεί κε πυρὸς θερέω ἀλέη τε γένηται.</line><line lnr="17.24">αἰνῶς γὰρ τάδε εἵματ᾽ ἔχω κακά: μή με δαμάσσῃ</line><line lnr="17.25">στίβη ὑπηοίη: ἕκαθεν δέ τε ἄστυ φάτ᾽ εἶναι.</line><line lnr="17.26">ὣς φάτο, Τηλέμαχος δὲ διὰ σταθμοῖο βεβήκει,</line><line lnr="17.27">κραιπνὰ ποσὶ προβιβάς, κακὰ δὲ μνηστῆρσι φύτευεν.</line><line lnr="17.28">αὐτὰρ ἐπεί ῥ᾽ ἵκανε δόμους εὖ ναιετάοντας,</line><line lnr="17.29">ἔγχος μέν ῥ᾽ ἔστησε φέρων πρὸς κίονα μακρήν,</line><line lnr="17.30">αὐτὸς δ᾽ εἴσω ἴεν καὶ ὑπέρβη λάϊνον οὐδόν.</line><line lnr="17.31">τὸν δὲ πολὺ πρώτη εἶδε τροφὸς Εὐρύκλεια,</line><line lnr="17.32">κώεα καστορνῦσα θρόνοις ἔνι δαιδαλέοισι,</line><line lnr="17.33">δακρύσασα δ᾽ ἔπειτ᾽ ἰθὺς κίεν: ἀμφὶ δ᾽ ἄρ᾽ ἄλλαι</line><line lnr="17.34">δμῳαὶ Ὀδυσσῆος ταλασίφρονος ἠγερέθοντο,</line><line lnr="17.35">καὶ κύνεον ἀγαπαζόμεναι κεφαλήν τε καὶ ὤμους.</line><line lnr="17.36">ἡ δ᾽ ἴεν ἐκ θαλάμοιο περίφρων Πηνελόπεια,</line><line lnr="17.37">Ἀρτέμιδι ἰκέλη ἠὲ χρυσέῃ Ἀφροδίτῃ,</line><line lnr="17.38">ἀμφὶ δὲ παιδὶ φίλῳ βάλε πήχεε δακρύσασα,</line><line lnr="17.39">κύσσε δέ μιν κεφαλήν τε καὶ ἄμφω φάεα καλά,</line><line lnr="17.40">καί ῥ᾽ ὀλοφυρομένη ἔπεα πτερόεντα προσηύδα:</line><line lnr="17.41">ἦλθες, Τηλέμαχε, γλυκερὸν φάος. οὔ σ᾽ ἔτ᾽ ἐγώ γε</line><line lnr="17.42">ὄψεσθαι ἐφάμην, ἐπεὶ ᾤχεο νηῒ Πύλονδε</line><line lnr="17.43">λάθρη, ἐμεῦ ἀέκητι, φίλου μετὰ πατρὸς ἀκουήν.</line><line lnr="17.44">ἀλλ᾽ ἄγε μοι κατάλεξον ὅπως ἤντησας ὀπωπῆς.</line><line lnr="17.45">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="17.46">μῆτερ ἐμή, μή μοι γόον ὄρνυθι μηδέ μοι ἦτορ</line><line lnr="17.47">ἐν στήθεσσιν ὄρινε φυγόντι περ αἰπὺν ὄλεθρον:</line><line lnr="17.48">ἀλλ᾽ ὑδρηναμένη, καθαρὰ χροῒ εἵμαθ᾽ ἑλοῦσα,</line><line lnr="17.49">εἰς ὑπερῷ᾽ ἀναβᾶσα σὺν ἀμφιπόλοισι γυναιξὶν</line><line lnr="17.50">εὔχεο πᾶσι θεοῖσι τεληέσσας ἑκατόμβας</line><line lnr="17.51">ῥέξειν, αἴ κέ ποθι Ζεὺς ἄντιτα ἔργα τελέσσῃ.</line><line lnr="17.52">αὐτὰρ ἐγὼν ἀγορὴν ἐσελεύσομαι, ὄφρα καλέσσω</line><line lnr="17.53">ξεῖνον, ὅτις μοι κεῖθεν ἅμ᾽ ἕσπετο δεῦρο κιόντι.</line><line lnr="17.54">τὸν μὲν ἐγὼ προὔπεμψα σὺν ἀντιθέοις ἑτάροισι,</line><line lnr="17.55">Πείραιον δέ μιν ἠνώγεα προτὶ οἶκον ἄγοντα</line><line lnr="17.56">ἐνδυκέως φιλέειν καὶ τιέμεν, εἰς ὅ κεν ἔλθω.</line><line lnr="17.57">ὣς ἄρ᾽ ἐφώνησεν, τῇ δ᾽ ἄπτερος ἔπλετο μῦθος.</line><line lnr="17.58">ἡ δ᾽ ὑδρηναμένη, καθαρὰ χροῒ εἵμαθ᾽ ἑλοῦσα,</line><line lnr="17.59">εὔχετο πᾶσι θεοῖσι τεληέσσας ἑκατόμβας</line><line lnr="17.60">ῥέξειν,  αἴ κέ ποθι Ζεὺς ἄντιτα ἔργα τελέσσῃ.</line><line lnr="17.61">Τηλέμαχος δ᾽ ἄρ᾽ ἔπειτα διὲκ μεγάροιο βεβήκει</line><line lnr="17.62">ἔγχος ἔχων: ἅμα τῷ γε δύω κύνες  ἀργοὶ ἕποντο.</line><line lnr="17.63">θεσπεσίην δ᾽ ἄρα τῷ γε χάριν κατέχευεν Ἀθήνη:</line><line lnr="17.64">τὸν δ᾽ ἄρα πάντες λαοὶ ἐπερχόμενον θηεῦντο.</line><line lnr="17.65">ἀμφὶ δέ μιν μνηστῆρες ἀγήνορες ἠγερέθοντο</line><line lnr="17.66">ἔσθλ᾽ ἀγορεύοντες, κακὰ δὲ φρεσὶ βυσσοδόμευον.</line><line lnr="17.67">αὐτὰρ ὁ τῶν μὲν ἔπειτα ἀλεύατο πουλὺν ὅμιλον,</line><line lnr="17.68">ἀλλ᾽ ἵνα Μέντωρ ἧστο καὶ Ἄντιφος ἠδ᾽ Ἁλιθέρσης,</line><line lnr="17.69">οἵ τε οἱ ἐξ ἀρχῆς πατρώϊοι ἦσαν ἑταῖροι,</line><line lnr="17.70">ἔνθα καθέζετ᾽ ἰών: τοὶ δ᾽ ἐξερέεινον ἕκαστα.</line><line lnr="17.71">τοῖσι δὲ Πείραιος δουρικλυτὸς ἐγγύθεν ἦλθεν</line><line lnr="17.72">ξεῖνον ἄγων ἀγορήνδε διὰ πτόλιν: οὐδ᾽ ἄρ᾽ ἔτι δὴν</line><line lnr="17.73">Τηλέμαχος ξείνοιο ἑκὰς τράπετ᾽, ἀλλὰ παρέστη.</line><line lnr="17.74">τὸν καὶ Πείραιος πρότερος πρὸς μῦθον ἔειπε:</line><line lnr="17.75">Τηλέμαχ᾽, αἶψ᾽ ὄτρυνον ἐμὸν ποτὶ δῶμα γυναῖκας,</line><line lnr="17.76">ὥς τοι δῶρ᾽ ἀποπέμψω,  ἅ τοι Μενέλαος ἔδωκε.</line><line lnr="17.77">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="17.78">Πείραι᾽, οὐ γάρ τ᾽ ἴδμεν ὅπως ἔσται τάδε ἔργα.</line><line lnr="17.79">εἴ κεν ἐμὲ μνηστῆρες ἀγήνορες ἐν μεγάροισι</line><line lnr="17.80">λάθρη κτείναντες πατρώϊα πάντα δάσωνται,</line><line lnr="17.81">αὐτὸν ἔχοντά σε βούλομ᾽ ἐπαυρέμεν, ἤ τινα τῶνδε:</line><line lnr="17.82">εἰ δέ κ᾽ ἐγὼ τούτοισι φόνον καὶ κῆρα φυτεύσω,</line><line lnr="17.83">δὴ τότε μοι χαίροντι φέρειν πρὸς δώματα χαίρων.</line><line lnr="17.84">ὣς εἰπὼν ξεῖνον ταλαπείριον ἦγεν ἐς οἶκον.</line><line lnr="17.85">αὐτὰρ ἐπεί ῥ᾽ ἵκοντο δόμους εὖ ναιετάοντας,</line><line lnr="17.86">χλαίνας μὲν κατέθεντο κατὰ κλισμούς τε θρόνους τε,</line><line lnr="17.87">ἐς δ᾽ ἀσαμίνθους βάντες ἐϋξέστας λούσαντο.</line><line lnr="17.88">τοὺς δ᾽ ἐπεὶ οὖν δμῳαὶ λοῦσαν καὶ χρῖσαν ἐλαίῳ,</line><line lnr="17.89">ἀμφὶ δ᾽ ἄρα χλαίνας οὔλας βάλον ἠδὲ χιτῶνας,</line><line lnr="17.90">ἔκ ῥ᾽ ἀσαμίνθων βάντες ἐπὶ κλισμοῖσι καθῖζον.</line><line lnr="17.91">χέρνιβα δ᾽ ἀμφίπολος προχόῳ ἐπέχευε φέρουσα</line><line lnr="17.92">καλῇ χρυσείῃ, ὑπὲρ ἀργυρέοιο λέβητος,</line><line lnr="17.93">νίψασθαι: παρὰ δὲ ξεστὴν ἐτάνυσσε τράπεζαν.</line><line lnr="17.94">σῖτον δ᾽ αἰδοίη ταμίη παρέθηκε φέρουσα,</line><line lnr="17.95">εἴδατα πόλλ᾽ ἐπιθεῖσα,  χαριζομένη παρεόντων.</line><line lnr="17.96">μήτηρ δ᾽ ἀντίον ἷζε παρὰ σταθμὸν μεγάροιο</line><line lnr="17.97">κλισμῷ κεκλιμένη, λέπτ᾽ ἠλάκατα στρωφῶσα.</line><line lnr="17.98">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον,</line><line lnr="17.99">αὐτὰρ ἐπεὶ πόσιος καὶ ἐδητύος ἐξ ἔρον ἕντο,</line><line lnr="17.100">τοῖσι δὲ μύθων ἦρχε περίφρων Πηνελόπεια:</line><line lnr="17.101">Τηλέμαχ᾽, ἦ τοι ἐγὼν ὑπερώϊον εἰσαναβᾶσα</line><line lnr="17.102">λέξομαι εἰς εὐνήν, ἥ μοι στονόεσσα τέτυκται,</line><line lnr="17.103">αἰεὶ δάκρυσ᾽ ἐμοῖσι πεφυρμένη, ἐξ οὗ Ὀδυσσεὺς</line><line lnr="17.104">ᾤχεθ᾽ ἅμ᾽ Ἀτρεΐδῃσιν ἐς Ἴλιον: οὐδέ μοι ἔτλης,</line><line lnr="17.105">πρὶν ἐλθεῖν μνηστῆρας ἀγήνορας ἐς τόδε δῶμα,</line><line lnr="17.106">νόστον σοῦ πατρὸς σάφα εἰπέμεν, εἴ που ἄκουσας.</line><line lnr="17.107">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="17.108">τοιγὰρ ἐγώ τοι, μῆτερ, ἀληθείην καταλέξω.</line><line lnr="17.109">ᾠχόμεθ᾽ ἔς τε Πύλον καὶ Νέστορα, ποιμένα λαῶν:</line><line lnr="17.110">δεξάμενος δέ με κεῖνος ἐν ὑψηλοῖσι δόμοισιν</line><line lnr="17.111">ἐνδυκέως ἐφίλει, ὡς εἴ τε πατὴρ ἑὸν υἱὸν</line><line lnr="17.112">ἐλθόντα χρόνιον νέον ἄλλοθεν: ὣς ἐμὲ κεῖνος</line><line lnr="17.113">ἐνδυκέως ἐκόμιζε σὺν υἱάσι κυδαλίμοισιν.</line><line lnr="17.114">αὐτὰρ Ὀδυσσῆος ταλασίφρονος οὔ ποτ᾽ ἔφασκεν,</line><line lnr="17.115">ζωοῦ οὐδὲ θανόντος,  ἐπιχθονίων τευ ἀκοῦσαι:</line><line lnr="17.116">ἀλλά μ᾽ ἐς Ἀτρεΐδην, δουρικλειτὸν Μενέλαον,</line><line lnr="17.117">ἵπποισι προὔπεμψε καὶ ἅρμασι κολλητοῖσιν.</line><line lnr="17.118">ἔνθ᾽ ἴδον Ἀργείην Ἑλένην, ἧς εἵνεκα πολλὰ</line><line lnr="17.119">Ἀργεῖοι Τρῶές τε θεῶν ἰότητι μόγησαν.</line><line lnr="17.120">εἴρετο δ᾽ αὐτίκ᾽ ἔπειτα βοὴν ἀγαθὸς Μενέλαος</line><line lnr="17.121">ὅττευ χρηΐζων ἱκόμην Λακεδαίμονα δῖαν:</line><line lnr="17.122">αὐτὰρ ἐγὼ τῷ πᾶσαν ἀληθείην κατέλεξα:</line><line lnr="17.123">καὶ τότε δή με ἔπεσσιν ἀμειβόμενος προσέειπεν:</line><line lnr="17.124">ὢ πόποι, ἦ μάλα δὴ κρατερόφρονος ἀνδρὸς ἐν εὐνῇ</line><line lnr="17.125">ἤθελον εὐνηθῆναι,  ἀνάλκιδες αὐτοὶ ἐόντες.</line><line lnr="17.126">ὡς δ᾽ ὁπότ᾽ ἐν ξυλόχῳ ἔλαφος κρατεροῖο λέοντος</line><line lnr="17.127">νεβροὺς κοιμήσασα νεηγενέας γαλαθηνοὺς</line><line lnr="17.128">κνημοὺς ἐξερέῃσι καὶ ἄγκεα ποιήεντα</line><line lnr="17.129">βοσκομένη, ὁ δ᾽ ἔπειτα ἑὴν εἰσήλυθεν εὐνήν,</line><line lnr="17.130">ἀμφοτέροισι δὲ τοῖσιν ἀεικέα πότμον ἐφῆκεν,</line><line lnr="17.131">ὣς Ὀδυσεὺς κείνοισιν ἀεικέα πότμον ἐφήσει.</line><line lnr="17.132">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</line><line lnr="17.133">τοῖος ἐὼν οἷός ποτ᾽ ἐϋκτιμένῃ ἐνὶ Λέσβῳ</line><line lnr="17.134">ἐξ ἔριδος Φιλομηλεΐδῃ ἐπάλαισεν ἀναστάς,</line><line lnr="17.135">κὰδ δ᾽ ἔβαλε κρατερῶς,  κεχάροντο δὲ πάντες Ἀχαιοί,</line><line lnr="17.136">τοῖος ἐὼν μνηστῆρσιν ὁμιλήσειεν Ὀδυσσεύς:</line><line lnr="17.137">πάντες κ᾽ ὠκύμοροί τε γενοίατο πικρόγαμοί τε.</line><line lnr="17.138">ταῦτα δ᾽ ἅ μ᾽ εἰρωτᾷς καὶ λίσσεαι, οὐκ ἂν ἐγώ γε</line><line lnr="17.139">ἄλλα παρὲξ εἴποιμι παρακλιδὸν οὐδ᾽ ἀπατήσω,</line><line lnr="17.140">ἀλλὰ τὰ μέν μοι ἔειπε γέρων ἅλιος νημερτής,</line><line lnr="17.141">τῶν οὐδέν τοι ἐγὼ κρύψω ἔπος οὐδ᾽ ἐπικεύσω.</line><line lnr="17.142">φῆ μιν ὅ γ᾽ ἐν νήσῳ ἰδέειν κρατέρ᾽ ἄλγε᾽ ἔχοντα,</line><line lnr="17.143">νύμφης ἐν μεγάροισι Καλυψοῦς, ἥ μιν ἀνάγκῃ</line><line lnr="17.144">ἴσχει: ὁ δ᾽ οὐ δύναται ἣν πατρίδα γαῖαν ἱκέσθαι.</line><line lnr="17.145">οὐ γάρ οἱ πάρα νῆες ἐπήρετμοι καὶ ἑταῖροι,</line><line lnr="17.146">οἵ κέν μιν πέμποιεν ἐπ᾽ εὐρέα νῶτα θαλάσσης</line><line lnr="17.147">ὣς ἔφατ᾽ Ἀτρεΐδης, δουρικλειτὸς Μενέλαος.</line><line lnr="17.148">ταῦτα τελευτήσας νεόμην: ἔδοσαν δέ μοι οὖρον</line><line lnr="17.149">ἀθάνατοι, τοί μ᾽ ὦκα φίλην ἐς πατρίδ᾽ ἔπεμψαν.</line><line lnr="17.150">ὣς φάτο,  τῇ δ᾽ ἄρα θυμὸν ἐνὶ στήθεσσιν ὄρινε.</line><line lnr="17.151">τοῖσι δὲ καὶ μετέειπε Θεοκλύμενος θεοειδής:</line><line lnr="17.152">ὦ γύναι αἰδοίη Λαερτιάδεω Ὀδυσῆος,</line><line lnr="17.153">ἦ τοι ὅ γ᾽ οὐ σάφα οἶδεν, ἐμεῖο δὲ σύνθεο μῦθον:</line><line lnr="17.154">ἀτρεκέως γάρ σοι μαντεύσομαι οὐδ᾽ ἐπικεύσω:</line><line lnr="17.155">ἴστω νῦν Ζεὺς πρῶτα θεῶν,  ξενίη τε τράπεζα</line><line lnr="17.156">ἱστίη τ᾽ Ὀδυσῆος ἀμύμονος, ἣν ἀφικάνω,</line><line lnr="17.157">ὡς ἦ τοι Ὀδυσεὺς ἤδη ἐν πατρίδι γαίῃ,</line><line lnr="17.158">ἥμενος ἢ ἕρπων, τάδε πευθόμενος κακὰ ἔργα,</line><line lnr="17.159">ἔστιν, ἀτὰρ μνηστῆρσι κακὸν πάντεσσι φυτεύει:</line><line lnr="17.160">τοῖον ἐγὼν οἰωνὸν ἐϋσσέλμου ἐπὶ νηὸς</line><line lnr="17.161">ἥμενος ἐφρασάμην καὶ Τηλεμάχῳ ἐγεγώνευν.</line><line lnr="17.162">τὸν δ᾽ αὖτε προσέειπε περίφρων Πηνελόπεια:</line><line lnr="17.163">αἲ γὰρ τοῦτο, ξεῖνε, ἔπος τετελεσμένον εἴη:</line><line lnr="17.164">τῷ κε τάχα γνοίης φιλότητά τε πολλά τε δῶρα</line><line lnr="17.165">ἐξ ἐμεῦ,  ὡς ἄν τίς σε συναντόμενος μακαρίζοι.</line><line lnr="17.166">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="17.167">μνηστῆρες δὲ πάροιθεν Ὀδυσσῆος μεγάροιο</line><line lnr="17.168">δίσκοισιν τέρποντο καὶ αἰγανέῃσιν ἱέντες,</line><line lnr="17.169">ἐν τυκτῷ δαπέδῳ, ὅθι περ πάρος ὕβριν ἔχοντες.</line><line lnr="17.170">ἀλλ᾽ ὅτε δὴ δείπνηστος ἔην καὶ ἐπήλυθε μῆλα</line><line lnr="17.171">πάντοθεν ἐξ ἀγρῶν, οἱ δ᾽ ἤγαγον οἳ τὸ πάρος περ,</line><line lnr="17.172">καὶ τότε δή σφιν ἔειπε Μέδων: ὃς γάρ ῥα μάλιστα</line><line lnr="17.173">ἥνδανε κηρύκων, καὶ σφιν παρεγίγνετο δαιτί:</line><line lnr="17.174">κοῦροι, ἐπεὶ δὴ πάντες ἐτέρφθητε φρέν᾽ ἀέθλοις,</line><line lnr="17.175">ἔρχεσθε πρὸς δώμαθ᾽,  ἵν᾽ ἐντυνώμεθα δαῖτα:</line><line lnr="17.176">οὐ μὲν γάρ τι χέρειον ἐν ὥρῃ δεῖπνον ἑλέσθαι.</line><line lnr="17.177">ὣς ἔφαθ᾽, οἱ δ᾽ ἀνστάντες ἔβαν πείθοντό τε μύθῳ.</line><line lnr="17.178">αὐτὰρ ἐπεί ῥ᾽ ἵκοντο δόμους εὖ ναιετάοντας,</line><line lnr="17.179">χλαίνας μὲν κατέθεντο κατὰ κλισμούς τε θρόνους τε,</line><line lnr="17.180">οἱ δ᾽ ἱέρευον ὄϊς μεγάλους καὶ πίονας αἶγας,</line><line lnr="17.181">ἵρευον δὲ σύας σιάλους καὶ βοῦν ἀγελαίην,</line><line lnr="17.182">δαῖτ᾽ ἐντυνόμενοι. τοὶ δ᾽ ἐξ ἀγροῖο πόλινδε</line><line lnr="17.183">ὠτρύνοντ᾽ Ὀδυσεύς τ᾽ ἰέναι καὶ δῖος ὑφορβός.</line><line lnr="17.184">τοῖσι δὲ μύθων ἦρχε συβώτης, ὄρχαμος ἀνδρῶν:</line><line lnr="17.185">ξεῖν᾽,  ἐπεὶ ἂρ δὴ ἔπειτα πόλινδ᾽ ἰέναι μενεαίνεις</line><line lnr="17.186">σήμερον, ὡς ἐπέτελλεν ἄναξ ἐμός—ἦ σ᾽ ἂν ἐγώ γε</line><line lnr="17.187">αὐτοῦ βουλοίμην σταθμῶν ῥυτῆρα λιπέσθαι:</line><line lnr="17.188">ἀλλὰ τὸν αἰδέομαι καὶ δείδια, μή μοι ὀπίσσω</line><line lnr="17.189">νεικείῃ: χαλεπαὶ δέ τ᾽ ἀνάκτων εἰσὶν ὁμοκλαί—</line><line lnr="17.190">ἀλλ᾽ ἄγε νῦν ἴομεν: δὴ γὰρ μέμβλωκε μάλιστα</line><line lnr="17.191">ἦμαρ, ἀτὰρ τάχα τοι ποτὶ ἕσπερα ῥίγιον ἔσται.</line><line lnr="17.192">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="17.193">γιγνώσκω, φρονέω: τά γε δὴ νοέοντι κελεύεις.</line><line lnr="17.194">ἀλλ᾽ ἴομεν, σὺ δ᾽ ἔπειτα διαμπερὲς ἡγεμόνευε.</line><line lnr="17.195">δὸς δέ μοι,  εἴ ποθί τοι ῥόπαλον τετμημένον ἐστίν,</line><line lnr="17.196">σκηρίπτεσθ᾽, ἐπεὶ ἦ φατ᾽ ἀρισφαλέ᾽ ἔμμεναι οὐδόν.</line><line lnr="17.197">ἦ ῥα καὶ ἀμφ᾽ ὤμοισιν ἀεικέα βάλλετο πήρην,</line><line lnr="17.198">πυκνὰ ῥωγαλέην: ἐν δὲ στρόφος ἦεν ἀορτήρ:</line><line lnr="17.199">Εὔμαιος δ᾽ ἄρα οἱ σκῆπτρον θυμαρὲς ἔδωκε.</line><line lnr="17.200">τὼ βήτην,  σταθμὸν δὲ κύνες καὶ βώτορες ἄνδρες</line><line lnr="17.201">ῥύατ᾽ ὄπισθε μένοντες: ὁ δ᾽ ἐς πόλιν ἦγεν ἄνακτα</line><line lnr="17.202">πτωχῷ λευγαλέῳ ἐναλίγκιον ἠδὲ γέροντι,</line><line lnr="17.203">σκηπτόμενον: τὰ δὲ λυγρὰ περὶ χροῒ εἵματα ἕστο.</line><line lnr="17.204">ἀλλ᾽ ὅτε δὴ στείχοντες ὁδὸν κάτα παιπαλόεσσαν</line><line lnr="17.205">ἄστεος ἐγγὺς ἔσαν καὶ ἐπὶ κρήνην ἀφίκοντο</line><line lnr="17.206">τυκτὴν καλλίροον, ὅθεν ὑδρεύοντο πολῖται,</line><line lnr="17.207">τὴν ποίησ᾽ Ἴθακος καὶ Νήριτος ἠδὲ Πολύκτωρ:</line><line lnr="17.208">ἀμφὶ δ᾽ ἄρ᾽ αἰγείρων ὑδατοτρεφέων ἦν ἄλσος,</line><line lnr="17.209">πάντοσε κυκλοτερές, κατὰ δὲ ψυχρὸν ῥέεν ὕδωρ</line><line lnr="17.210">ὑψόθεν ἐκ πέτρης: βωμὸς δ᾽ ἐφύπερθε τέτυκτο</line><line lnr="17.211">νυμφάων, ὅθι πάντες ἐπιρρέζεσκον ὁδῖται:</line><line lnr="17.212">ἔνθα σφέας ἐκίχαν᾽ υἱὸς Δολίοιο Μελανθεὺς</line><line lnr="17.213">αἶγας ἄγων, αἳ πᾶσι μετέπρεπον αἰπολίοισι,</line><line lnr="17.214">δεῖπνον μνηστήρεσσι: δύω δ᾽ ἅμ᾽ ἕποντο νομῆες.</line><line lnr="17.215">τοὺς δὲ ἰδὼν νείκεσσεν ἔπος τ᾽ ἔφατ᾽ ἔκ τ᾽ ὀνόμαζεν,</line><line lnr="17.216">ἔκπαγλον καὶ ἀεικές: ὄρινε δὲ κῆρ Ὀδυσῆος:</line><line lnr="17.217">νῦν μὲν δὴ μάλα πάγχυ κακὸς κακὸν ἡγηλάζει,</line><line lnr="17.218">ὡς αἰεὶ τὸν ὁμοῖον ἄγει θεὸς ὡς τὸν ὁμοῖν.</line><line lnr="17.219">πῇ δὴ τόνδε μολοβρὸν ἄγεις, ἀμέγαρτε συβῶτα,</line><line lnr="17.220">πτωχὸν ἀνιηρόν δαιτῶν ἀπολυμαντῆρα;</line><line lnr="17.221">ὃς πολλῇς φλιῇσι παραστὰς θλίψεται ὤμους,</line><line lnr="17.222">αἰτίζων ἀκόλους, οὐκ ἄορας οὐδὲ λέβητας:</line><line lnr="17.223">τόν κ᾽ εἴ μοι δοίης σταθμῶν ῥυτῆρα γενέσθαι</line><line lnr="17.224">σηκοκόρον τ᾽ ἔμεναι θαλλόν τ᾽ ἐρίφοισι φορῆναι,</line><line lnr="17.225">καί κεν ὀρὸν πίνων μεγάλην ἐπιγουνίδα θεῖτο.</line><line lnr="17.226">ἀλλ᾽ ἐπεὶ οὖν δὴ ἔργα κάκ᾽ ἔμμαθεν, οὐκ ἐθελήσει</line><line lnr="17.227">ἔργον ἐποίχεσθαι, ἀλλὰ πτώσσων κατὰ δῆμον</line><line lnr="17.228">βούλεται αἰτίζων βόσκειν ἣν γαστέρ᾽ ἄναλτον.</line><line lnr="17.229">ἀλλ᾽ ἔκ τοι ἐρέω, τὸ δὲ καὶ τετελεσμένον ἔσται:</line><line lnr="17.230">αἴ κ᾽ ἔλθῃ πρὸς δώματ᾽ Ὀδυσσῆος θείοιο,</line><line lnr="17.231">πολλά οἱ ἀμφὶ κάρη σφέλα ἀνδρῶν ἐκ παλαμάων</line><line lnr="17.232">πλευραὶ ἀποτρίψουσι δόμον κάτα βαλλομένοιο.</line><line lnr="17.233">ὣς φάτο, καὶ παριὼν λὰξ ἔνθορεν ἀφραδίῃσιν</line><line lnr="17.234">ἰσχίῳ: οὐδέ μιν ἐκτὸς ἀταρπιτοῦ ἐστυφέλιξεν,</line><line lnr="17.235">ἀλλ᾽ ἔμεν᾽ ἀσφαλέως: ὁ δὲ μερμήριξεν Ὀδυσσεὺς</line><line lnr="17.236">ἠὲ μεταΐξας ῥοπάλῳ ἐκ θυμὸν ἕλοιτο,</line><line lnr="17.237">ἦ πρὸς γῆν ἐλάσειε κάρη ἀμφουδὶς ἀείρας.</line><line lnr="17.238">ἀλλ᾽ ἐπετόλμησε, φρεσὶ δ᾽ ἔσχετο: τὸν δὲ συβώτης</line><line lnr="17.239">νείκεσ᾽ ἐσάντα ἰδών, μέγα δ᾽ εὔξατο χεῖρας ἀνασχών:</line><line lnr="17.240">νύμφαι κρηναῖαι,  κοῦραι Διός, εἴ ποτ᾽ Ὀδυσσεὺς</line><line lnr="17.241">ὔμμ᾽ ἐπὶ μηρί᾽ ἔκηε, καλύψας πίονι δημῷ,</line><line lnr="17.242">ἀρνῶν ἠδ᾽ ἐρίφων, τόδε μοι κρηήνατ᾽ ἐέλδωρ,</line><line lnr="17.243">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:</line><line lnr="17.244">τῷ κέ τοι ἀγλαΐας γε διασκεδάσειεν ἁπάσας,</line><line lnr="17.245">τὰς νῦν ὑβρίζων φορέεις,  ἀλαλήμενος αἰεὶ</line><line lnr="17.246">ἄστυ κάτ᾽: αὐτὰρ μῆλα κακοὶ φθείρουσι νομῆες.</line><line lnr="17.247">τὸν δ᾽ αὖτε προσέειπε Μελάνθιος, αἰπόλος αἰγῶν:</line><line lnr="17.248">ὢ πόποι, οἶον ἔειπε κύων ὀλοφώϊα εἰδώς,</line><line lnr="17.249">τόν ποτ᾽ ἐγὼν ἐπὶ νηὸς ἐϋσσέλμοιο μελαίνης</line><line lnr="17.250">ἄξω τῆλ᾽ Ἰθάκης, ἵνα μοι βίοτον πολὺν ἄλφοι.</line><line lnr="17.251">αἲ γὰρ Τηλέμαχον βάλοι ἀργυρότοξος Ἀπόλλων</line><line lnr="17.252">σήμερον ἐν μεγάροις, ἢ ὑπὸ μνηστῆρσι δαμείη,</line><line lnr="17.253">ὡς Ὀδυσῆΐ γε τηλοῦ ἀπώλετο νόστιμον ἦμαρ.</line><line lnr="17.254">ὣς εἰπὼν τοὺς μὲν λίπεν αὐτοῦ ἦκα κιόντας,</line><line lnr="17.255">αὐτὰρ ὁ βῆ,  μάλα δ᾽ ὦκα δόμους ἵκανεν ἄνακτος.</line><line lnr="17.256">αὐτίκα δ᾽ εἴσω ἴεν, μετὰ δὲ μνηστῆρσι καθῖζεν,</line><line lnr="17.257">ἀντίον Εὐρυμάχου: τὸν γὰρ φιλέεσκε μάλιστα.</line><line lnr="17.258">τῷ πάρα μὲν κρειῶν μοῖραν θέσαν οἳ πονέοντο,</line><line lnr="17.259">σῖτον δ᾽ αἰδοίη ταμίη παρέθηκε φέρουσα</line><line lnr="17.260">ἔδμεναι.  ἀγχίμολον δ᾽ Ὀδυσεὺς καὶ δῖος ὑφορβὸς</line><line lnr="17.261">στήτην ἐρχομένω, περὶ δέ σφεας ἤλυθ᾽ ἰωὴ</line><line lnr="17.262">φόρμιγγος γλαφυρῆς: ἀνὰ γάρ σφισι βάλλετ᾽ ἀείδειν</line><line lnr="17.263">Φήμιος: αὐτὰρ ὁ χειρὸς ἑλὼν προσέειπε συβώτην:</line><line lnr="17.264">Εὔμαι᾽, ἦ μάλα δὴ τάδε δώματα κάλ᾽ Ὀδυσῆος,</line><line lnr="17.265">ῥεῖα δ᾽ ἀρίγνωτ᾽ ἐστὶ καὶ ἐν πολλοῖσιν ἰδέσθαι.</line><line lnr="17.266">ἐξ ἑτέρων ἕτερ᾽ ἐστίν, ἐπήσκηται δέ οἱ αὐλὴ</line><line lnr="17.267">τοίχῳ καὶ θριγκοῖσι, θύραι δ᾽ εὐερκέες εἰσὶ</line><line lnr="17.268">δικλίδες: οὐκ ἄν τίς μιν ἀνὴρ ὑπεροπλίσσαιτο.</line><line lnr="17.269">γιγνώσκω δ᾽ ὅτι πολλοὶ ἐν αὐτῷ δαῖτα τίθενται</line><line lnr="17.270">ἄνδρες,  ἐπεὶ κνίση μὲν ἀνήνοθεν, ἐν δέ τε φόρμιγξ</line><line lnr="17.271">ἠπύει, ἣν ἄρα δαιτὶ θεοὶ ποίησαν ἑταίρην.</line><line lnr="17.272">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="17.273">ῥεῖ᾽ ἔγνως, ἐπεὶ οὐδὲ τά τ᾽ ἄλλα πέρ ἐσσ᾽ ἀνοήμων.</line><line lnr="17.274">ἀλλ᾽ ἄγε δὴ φραζώμεθ᾽ ὅπως ἔσται τάδε ἔργα.</line><line lnr="17.275">ἠὲ σὺ πρῶτος ἔσελθε δόμους εὖ ναιετάοντας,</line><line lnr="17.276">δύσεο δὲ μνηστῆρας, ἐγὼ δ᾽ ὑπολείψομαι αὐτοῦ:</line><line lnr="17.277">εἰ δ᾽ ἐθέλεις, ἐπίμεινον, ἐγὼ δ᾽ εἶμι προπάροιθε:</line><line lnr="17.278">μηδὲ σὺ δηθύνειν, μή τίς σ᾽ ἔκτοσθε νοήσας</line><line lnr="17.279">ἢ βάλῃ ἢ ἐλάσῃ: τὰ δέ σε φράζεσθαι ἄνωγα.</line><line lnr="17.280">τὸν δ᾽ ἠμείβετ᾽ ἔπειτα πολύτλας δῖος Ὀδυσσεύς:</line><line lnr="17.281">γιγνώσκω, φρονέω: τά γε δὴ νοέοντι κελεύεις.</line><line lnr="17.282">ἀλλ᾽ ἔρχευ προπάροιθεν, ἐγὼ δ᾽ ὑπολείψομαι αὐτοῦ.</line><line lnr="17.283">οὐ γάρ τι πληγέων ἀδαήμων οὐδὲ βολάων:</line><line lnr="17.284">τολμήεις μοι θυμός, ἐπεὶ κακὰ πολλὰ πέπονθα</line><line lnr="17.285">κύμασι καὶ πολέμῳ: μετὰ καὶ τόδε τοῖσι γενέσθω:</line><line lnr="17.286">γαστέρα δ᾽ οὔ πως ἔστιν ἀποκρύψαι μεμαυῖαν,</line><line lnr="17.287">οὐλομένην, ἣ πολλὰ κάκ᾽ ἀνθρώποισι δίδωσι,</line><line lnr="17.288">τῆς ἕνεκεν καὶ νῆες ἐΰζυγοι ὁπλίζονται</line><line lnr="17.289">πόντον ἐπ᾽ ἀτρύγετον, κακὰ δυσμενέεσσι φέρουσαι.</line><line lnr="17.290">ὣς οἱ μὲν τοιαῦτα πρὸς ἀλλήλους ἀγόρευον:</line><line lnr="17.291">ἂν δὲ κύων κεφαλήν τε καὶ οὔατα κείμενος ἔσχεν,</line><line lnr="17.292">Ἄργος, Ὀδυσσῆος ταλασίφρονος, ὅν ῥά ποτ᾽ αὐτὸς</line><line lnr="17.293">θρέψε μέν, οὐδ᾽ ἀπόνητο, πάρος δ᾽ εἰς Ἴλιον ἱρὴν</line><line lnr="17.294">ᾤχετο. τὸν δὲ πάροιθεν ἀγίνεσκον νέοι ἄνδρες</line><line lnr="17.295">αἶγας ἐπ᾽ ἀγροτέρας ἠδὲ πρόκας ἠδὲ λαγωούς:</line><line lnr="17.296">δὴ τότε κεῖτ᾽ ἀπόθεστος ἀποιχομένοιο ἄνακτος,</line><line lnr="17.297">ἐν πολλῇ κόπρῳ, ἥ οἱ προπάροιθε θυράων</line><line lnr="17.298">ἡμιόνων τε βοῶν τε ἅλις κέχυτ᾽, ὄφρ᾽ ἂν ἄγοιεν</line><line lnr="17.299">δμῶες Ὀδυσσῆος τέμενος μέγα κοπρήσοντες:</line><line lnr="17.300">ἔνθα κύων κεῖτ᾽ Ἄργος,  ἐνίπλειος κυνοραιστέων.</line><line lnr="17.301">δὴ τότε γ᾽, ὡς ἐνόησεν Ὀδυσσέα ἐγγὺς ἐόντα,</line><line lnr="17.302">οὐρῇ μέν ῥ᾽ ὅ γ᾽ ἔσηνε καὶ οὔατα κάββαλεν ἄμφω,</line><line lnr="17.303">ἆσσον δ᾽ οὐκέτ᾽ ἔπειτα δυνήσατο οἷο ἄνακτος</line><line lnr="17.304">ἐλθέμεν: αὐτὰρ ὁ νόσφιν ἰδὼν ἀπομόρξατο δάκρυ,</line><line lnr="17.305">ῥεῖα λαθὼν Εὔμαιον,  ἄφαρ δ᾽ ἐρεείνετο μύθῳ:</line><line lnr="17.306">Εὔμαι᾽, ἦ μάλα θαῦμα, κύων ὅδε κεῖτ᾽ ἐνὶ κόπρῳ.</line><line lnr="17.307">καλὸς μὲν δέμας ἐστίν, ἀτὰρ τόδε γ᾽ οὐ σάφα οἶδα,</line><line lnr="17.308">εἰ δὴ καὶ ταχὺς ἔσκε θέειν ἐπὶ εἴδεϊ τῷδε,</line><line lnr="17.309">ἦ αὔτως οἷοί τε τραπεζῆες κύνες ἀνδρῶν</line><line lnr="17.310">γίγνοντ᾽: ἀγλαΐης δ᾽ ἕνεκεν κομέουσιν ἄνακτες.</line><line lnr="17.311">τὸν δ᾽ ἀπαμειβόμενος προσέφης, Εὔμαιε συβῶτα:</line><line lnr="17.312">καὶ λίην ἀνδρός γε κύων ὅδε τῆλε θανόντος.</line><line lnr="17.313">εἰ τοιόσδ᾽ εἴη ἠμὲν δέμας ἠδὲ καὶ ἔργα,</line><line lnr="17.314">οἷόν μιν Τροίηνδε κιὼν κατέλειπεν Ὀδυσσεύς,</line><line lnr="17.315">αἶψά κε θηήσαιο ἰδὼν ταχυτῆτα καὶ ἀλκήν.</line><line lnr="17.316">οὐ μὲν γάρ τι φύγεσκε βαθείης βένθεσιν ὕλης</line><line lnr="17.317">κνώδαλον, ὅττι δίοιτο: καὶ ἴχνεσι γὰρ περιῄδη:</line><line lnr="17.318">νῦν δ᾽ ἔχεται κακότητι, ἄναξ δέ οἱ ἄλλοθι πάτρης</line><line lnr="17.319">ὤλετο, τὸν δὲ γυναῖκες ἀκηδέες οὐ κομέουσι.</line><line lnr="17.320">δμῶες δ᾽,  εὖτ᾽ ἂν μηκέτ᾽ ἐπικρατέωσιν ἄνακτες,</line><line lnr="17.321">οὐκέτ᾽ ἔπειτ᾽ ἐθέλουσιν ἐναίσιμα ἐργάζεσθαι:</line><line lnr="17.322">ἥμισυ γάρ τ᾽ ἀρετῆς ἀποαίνυται εὐρύοπα Ζεὺς</line><line lnr="17.323">ἀνέρος, εὖτ᾽ ἄν μιν κατὰ δούλιον ἦμαρ ἕλῃσιν.</line><line lnr="17.324">ὣς εἰπὼν εἰσῆλθε δόμους εὖ ναιετάοντας,</line><line lnr="17.325">βῆ δ᾽ ἰθὺς μεγάροιο μετὰ μνηστῆρας ἀγαυούς.</line><line lnr="17.326">Ἄργον δ᾽ αὖ κατὰ μοῖρ᾽ ἔλαβεν μέλανος θανάτοιο,</line><line lnr="17.327">αὐτίκ᾽ ἰδόντ᾽ Ὀδυσῆα ἐεικοστῷ ἐνιαυτῷ.</line><line lnr="17.328">τὸν δὲ πολὺ πρῶτος ἴδε Τηλέμαχος θεοειδὴς</line><line lnr="17.329">ἐρχόμενον κατὰ δῶμα συβώτην, ὦκα δ᾽ ἔπειτα</line><line lnr="17.330">νεῦσ᾽ ἐπὶ οἷ καλέσας: ὁ δὲ παπτήνας ἕλε δίφρον</line><line lnr="17.331">κείμενον, ἔνθα τε δαιτρὸς ἐφίζεσκε κρέα πολλὰ</line><line lnr="17.332">δαιόμενος μνηστῆρσι δόμον κάτα δαινυμένοισι:</line><line lnr="17.333">τὸν κατέθηκε φέρων πρὸς Τηλεμάχοιο τράπεζαν</line><line lnr="17.334">ἀντίον, ἔνθα δ᾽ ἄρ᾽ αὐτὸς ἐφέζετο: τῷ δ᾽ ἄρα κῆρυξ</line><line lnr="17.335">μοῖραν ἑλὼν ἐτίθει κανέου τ᾽ ἐκ σῖτον ἀείρας.</line><line lnr="17.336">ἀγχίμολον δὲ μετ᾽ αὐτὸν ἐδύσετο δώματ᾽ Ὀδυσσεύς,</line><line lnr="17.337">πτωχῷ λευγαλέῳ ἐναλίγκιος ἠδὲ γέροντι,</line><line lnr="17.338">σκηπτόμενος: τὰ δὲ λυγρὰ περὶ χροΐ εἵματα ἕστο.</line><line lnr="17.339">ἷζε δ᾽ ἐπὶ μελίνου οὐδοῦ ἔντοσθε θυράων,</line><line lnr="17.340">κλινάμενος σταθμῷ κυπαρισσίνῳ,  ὅν ποτε τέκτων</line><line lnr="17.341">ξέσσεν ἐπισταμένως καὶ ἐπὶ στάθμην ἴθυνεν.</line><line lnr="17.342">Τηλέμαχος δ᾽ ἐπὶ οἷ καλέσας προσέειπε συβώτην,</line><line lnr="17.343">ἄρτον τ᾽ οὖλον ἑλὼν περικαλλέος ἐκ κανέοιο</line><line lnr="17.344">καὶ κρέας, ὥς οἱ χεῖρες ἐχάνδανον ἀμφιβαλόντι:</line><line lnr="17.345">δὸς τῷ ξείνῳ ταῦτα φέρων αὐτόν τε κέλευε</line><line lnr="17.346">αἰτίζειν μάλα πάντας ἐποιχόμενον μνηστῆρας:</line><line lnr="17.347">αἰδὼς δ᾽ οὐκ ἀγαθὴ κεχρημένῳ ἀνδρὶ παρεῖναι.</line><line lnr="17.348">ὣς φάτο, βῆ δὲ συφορβός, ἐπεὶ τὸν μῦθον ἄκουσεν,</line><line lnr="17.349">ἀγχοῦ δ᾽ ἱστάμενος ἔπεα πτερόεντ᾽ ἀγόρευε:</line><line lnr="17.350">Τηλέμαχός τοι,  ξεῖνε, διδοῖ τάδε, καί σε κελεύει</line><line lnr="17.351">αἰτίζειν μάλα πάντας ἐποιχόμενον μνηστῆρας:</line><line lnr="17.352">αἰδῶ δ᾽ οὐκ ἀγαθήν φησ᾽ ἔμμεναι ἀνδρὶ προΐκτῃ.</line><line lnr="17.353">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="17.354">Ζεῦ ἄνα, Τηλέμαχόν μοι ἐν ἀνδράσιν ὄλβιον εἶναι,</line><line lnr="17.355">καί οἱ πάντα γένοιθ᾽ ὅσσα φρεσὶν ᾗσι μενοινᾷ.</line><line lnr="17.356">ἦ ῥα καὶ ἀμφοτέρῃσιν ἐδέξατο καὶ κατέθηκεν</line><line lnr="17.357">αὖθι ποδῶν προπάροιθεν, ἀεικελίης ἐπὶ πήρης,</line><line lnr="17.358">ἤσθιε δ᾽ ἧος ἀοιδὸς ἐνὶ μεγάροισιν ἄειδεν:</line><line lnr="17.359">εὖθ᾽ ὁ δεδειπνήκειν, ὁ δ᾽ ἐπαύετο θεῖος ἀοιδός.</line><line lnr="17.360">μνηστῆρες δ᾽ ὁμάδησαν ἀνὰ μέγαρ᾽.  αὐτὰρ Ἀθήνη,</line><line lnr="17.361">ἄγχι παρισταμένη Λαερτιάδην Ὀδυσῆα</line><line lnr="17.362">ὤτρυν᾽, ὡς ἂν πύρνα κατὰ μνηστῆρας ἀγείροι,</line><line lnr="17.363">γνοίη θ᾽ οἵ τινές εἰσιν ἐναίσιμοι οἵ τ᾽ ἀθέμιστοι:</line><line lnr="17.364">ἀλλ᾽ οὐδ᾽ ὥς τιν᾽ ἔμελλ᾽ ἀπαλεξήσειν κακότητος.</line><line lnr="17.365">βῆ δ᾽ ἴμεν αἰτήσων ἐνδέξια φῶτα ἕκαστον,</line><line lnr="17.366">πάντοσε χεῖρ᾽ ὀρέγων, ὡς εἰ πτωχὸς πάλαι εἴη.</line><line lnr="17.367">οἱ δ᾽ ἐλεαίροντες δίδοσαν, καὶ ἐθάμβεον αὐτόν,</line><line lnr="17.368">ἀλλήλους τ᾽ εἴροντο τίς εἴη καὶ πόθεν ἔλθοι.</line><line lnr="17.369">τοῖσι δὲ καὶ μετέειπε Μελάνθιος, αἰπόλος αἰγῶν:</line><line lnr="17.370">κέκλυτέ μευ,  μνηστῆρες ἀγακλειτῆς βασιλείης,</line><line lnr="17.371">τοῦδε περὶ ξείνου: ἦ γάρ μιν πρόσθεν ὄπωπα.</line><line lnr="17.372">ἦ τοι μέν οἱ δεῦρο συβώτης ἡγεμόνευεν,</line><line lnr="17.373">αὐτὸν δ᾽ οὐ σάφα οἶδα, πόθεν γένος εὔχεται εἶναι.</line><line lnr="17.374">ὣς ἔφατ᾽, Ἀντίνοος δ᾽ ἔπεσιν νείκεσσε συβώτην:</line><line lnr="17.375">ὦ ἀρίγνωτε συβῶτα,  τίη δὲ σὺ τόνδε πόλινδε</line><line lnr="17.376">ἤγαγες; ἦ οὐχ ἅλις ἧμιν ἀλήμονές εἰσι καὶ ἄλλοι,</line><line lnr="17.377">πτωχοὶ ἀνιηροί, δαιτῶν ἀπολυμαντῆρες;</line><line lnr="17.378">ἦ ὄνοσαι ὅτι τοι βίοτον κατέδουσιν ἄνακτος</line><line lnr="17.379">ἐνθάδ᾽ ἀγειρόμενοι, σὺ δὲ καὶ προτὶ τόνδ᾽ ἐκάλεσσας;</line><line lnr="17.380">τὸν δ᾽ ἀπαμειβόμενος προσέφης,  Εὔμαιε συβῶτα:</line><line lnr="17.381">Ἀντίνο᾽, οὐ μὲν καλὰ καὶ ἐσθλὸς ἐὼν ἀγορεύεις:</line><line lnr="17.382">τίς γὰρ δὴ ξεῖνον καλεῖ ἄλλοθεν αὐτὸς ἐπελθὼν</line><line lnr="17.383">ἄλλον γ᾽, εἰ μὴ τῶν οἳ δημιοεργοὶ ἔασι,</line><line lnr="17.384">μάντιν ἢ ἰητῆρα κακῶν ἢ τέκτονα δούρων,</line><line lnr="17.385">ἢ καὶ θέσπιν ἀοιδόν,  ὅ κεν τέρπῃσιν ἀείδων;</line><line lnr="17.386">οὗτοι γὰρ κλητοί γε βροτῶν ἐπ᾽ ἀπείρονα γαῖαν:</line><line lnr="17.387">πτωχὸν δ᾽ οὐκ ἄν τις καλέοι τρύξοντα ἓ αὐτόν.</line><line lnr="17.388">ἀλλ᾽ αἰεὶ χαλεπὸς περὶ πάντων εἶς μνηστήρων</line><line lnr="17.389">δμωσὶν Ὀδυσσῆος, πέρι δ᾽ αὖτ᾽ ἐμοί: αὐτὰρ ἐγώ γε</line><line lnr="17.390">οὐκ ἀλέγω,  ἧός μοι ἐχέφρων Πηνελόπεια</line><line lnr="17.391">ζώει ἐνὶ μεγάροις καὶ Τηλέμαχος θεοειδής.</line><line lnr="17.392">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="17.393">σίγα, μή μοι τοῦτον ἀμείβεο πολλὰ ἔπεσσιν:</line><line lnr="17.394">Ἀντίνοος δ᾽ εἴωθε κακῶς ἐρεθιζέμεν αἰεὶ</line><line lnr="17.395">μύθοισιν χαλεποῖσιν,  ἐποτρύνει δὲ καὶ ἄλλους.</line><line lnr="17.396">ἦ ῥα καὶ Ἀντίνοον ἔπεα πτερόεντα προσηύδα:</line><line lnr="17.397">Ἀντίνο᾽, ἦ μευ καλὰ πατὴρ ὣς κήδεαι υἷος,</line><line lnr="17.398">ὃς τὸν ξεῖνον ἄνωγας ἀπὸ μεγάροιο διέσθαι</line><line lnr="17.399">μύθῳ ἀναγκαίῳ: μὴ τοῦτο θεὸς τελέσειε.</line><line lnr="17.400">δός οἱ ἑλών: οὔ τοι φθονέω: κέλομαι γὰρ ἐγώ γε:</line><line lnr="17.401">μήτ᾽ οὖν μητέρ᾽ ἐμὴν ἅζευ τό γε μήτε τιν᾽ ἄλλον</line><line lnr="17.402">δμώων, οἳ κατὰ δώματ᾽ Ὀδυσσῆος θείοιο.</line><line lnr="17.403">ἀλλ᾽ οὔ τοι τοιοῦτον ἐνὶ στήθεσσι νόημα:</line><line lnr="17.404">αὐτὸς γὰρ φαγέμεν πολὺ βούλεαι ἢ δόμεν ἄλλῳ.</line><line lnr="17.405">τὸν δ᾽ αὖτ᾽ Ἀντίνοος ἀπαμειβόμενος προσέειπε:</line><line lnr="17.406">Τηλέμαχ᾽ ὑψαγόρη, μένος ἄσχετε, ποῖον ἔειπες.</line><line lnr="17.407">εἴ οἱ τόσσον ἅπαντες ὀρέξειαν μνηστῆρες,</line><line lnr="17.408">καί κέν μιν τρεῖς μῆνας ἀπόπροθεν οἶκος ἐρύκοι.</line><line lnr="17.409">ὣς ἄρ᾽ ἔφη, καὶ θρῆνυν ἑλὼν ὑπέφηνε τραπέζης</line><line lnr="17.410">κείμενον,  ᾧ ῥ᾽ ἔπεχεν λιπαροὺς πόδας εἰλαπινάζων:</line><line lnr="17.411">οἱ δ᾽ ἄλλοι πάντες δίδοσαν, πλῆσαν δ᾽ ἄρα πήρην</line><line lnr="17.412">σίτου καὶ κρειῶν: τάχα δὴ καὶ ἔμελλεν Ὀδυσσεὺς</line><line lnr="17.413">αὖτις ἐπ᾽ οὐδὸν ἰὼν προικὸς γεύσεσθαι Ἀχαιῶν:</line><line lnr="17.414">στῆ δὲ παρ᾽ Ἀντίνοον, καί μιν πρὸς μῦθον ἔειπε:</line><line lnr="17.415">δός,  φίλος: οὐ μέν μοι δοκέεις ὁ κάκιστος Ἀχαιῶν</line><line lnr="17.416">ἔμμεναι, ἀλλ᾽ ὤριστος, ἐπεὶ βασιλῆϊ ἔοικας.</line><line lnr="17.417">τῷ σε χρὴ δόμεναι καὶ λώϊον ἠέ περ ἄλλοι</line><line lnr="17.418">σίτου: ἐγὼ δέ κέ σε κλείω κατ᾽ ἀπείρονα γαῖαν.</line><line lnr="17.419">καὶ γὰρ ἐγώ ποτε οἶκον ἐν ἀνθρώποισιν ἔναιον</line><line lnr="17.420">ὄλβιος ἀφνειὸν καὶ πολλάκι δόσκον ἀλήτῃ,</line><line lnr="17.421">τοίῳ ὁποῖος ἔοι καὶ ὅτευ κεχρημένος ἔλθοι:</line><line lnr="17.422">ἦσαν δὲ δμῶες μάλα μυρίοι ἄλλα τε πολλὰ</line><line lnr="17.423">οἷσίν τ᾽ εὖ ζώουσι καὶ ἀφνειοὶ καλέονται.</line><line lnr="17.424">ἀλλὰ Ζεὺς ἀλάπαξε Κρονίων—ἤθελε γάρ που—</line><line lnr="17.425">ὅς μ᾽ ἅμα ληϊστῆρσι πολυπλάγκτοισιν ἀνῆκεν</line><line lnr="17.426">Αἴγυπτόνδ᾽ ἰέναι, δολιχὴν ὁδόν, ὄφρ᾽ ἀπολοίμην.</line><line lnr="17.427">στῆσα δ᾽ ἐν Αἰγύπτῳ ποταμῷ νέας ἀμφιελίσσας.</line><line lnr="17.428">ἔνθ᾽ ἦ τοι μὲν ἐγὼ κελόμην ἐρίηρας ἑταίρους</line><line lnr="17.429">αὐτοῦ πὰρ νήεσσι μένειν καὶ νῆας ἔρυσθαι,</line><line lnr="17.430">ὀπτῆρας δὲ κατὰ σκοπιὰς ὤτρυνα νέεσθαι.</line><line lnr="17.431">οἱ δ᾽ ὕβρει εἴξαντες, ἐπισπόμενοι μένεϊ σφῷ,</line><line lnr="17.432">αἶψα μάλ᾽ Αἰγυπτίων ἀνδρῶν περικαλλέας ἀγροὺς</line><line lnr="17.433">πόρθεον, ἐκ δὲ γυναῖκας ἄγον καὶ νήπια τέκνα,</line><line lnr="17.434">αὐτούς τ᾽ ἔκτεινον: τάχα δ᾽ ἐς πόλιν ἵκετ᾽ ἀϋτή.</line><line lnr="17.435">οἱ δὲ βοῆς ἀΐοντες ἅμ᾽ ἠοῖ φαινομένηφιν</line><line lnr="17.436">ἦλθον: πλῆτο δὲ πᾶν πεδίον πεζῶν τε καὶ ἵππων</line><line lnr="17.437">χαλκοῦ τε στεροπῆς: ἐν δὲ Ζεὺς τερπικέραυνος</line><line lnr="17.438">φύζαν ἐμοῖς ἑτάροισι κακὴν βάλεν, οὐδέ τις ἔτλη</line><line lnr="17.439">στῆναι ἐναντίβιον: περὶ γὰρ κακὰ πάντοθεν ἔστη.</line><line lnr="17.440">ἔνθ᾽ ἡμέων πολλοὺς μὲν ἀπέκτανον ὀξέϊ χαλκῷ,</line><line lnr="17.441">τοὺς δ᾽ ἄναγον ζωούς, σφίσιν ἐργάζεσθαι ἀνάγκῃ.</line><line lnr="17.442">αὐτὰρ ἔμ᾽ ἐς Κύπρον ξείνῳ δόσαν ἀντιάσαντι,</line><line lnr="17.443">Δμήτορι Ἰασίδῃ, ὃς Κύπρου ἶφι ἄνασσεν:</line><line lnr="17.444">ἔνθεν δὴ νῦν δεῦρο τόδ᾽ ἵκω πήματα πάσχων.</line><line lnr="17.445">τὸν δ᾽ αὖτ᾽ Ἀντίνοος ἀπαμείβετο φώνησέν τε:</line><line lnr="17.446">τίς δαίμων τόδε πῆμα προσήγαγε, δαιτὸς ἀνίην;</line><line lnr="17.447">στῆθ᾽ οὕτως ἐς μέσσον, ἐμῆς ἀπάνευθε τραπέζης,</line><line lnr="17.448">μὴ τάχα πικρὴν Αἴγυπτον καὶ Κύπρον ἵκηαι:</line><line lnr="17.449">ὥς τις θαρσαλέος καὶ ἀναιδής ἐσσι προΐκτης.</line><line lnr="17.450">ἑξείης πάντεσσι παρίστασαι: οἱ δὲ διδοῦσι</line><line lnr="17.451">μαψιδίως, ἐπεὶ οὔ τις ἐπίσχεσις οὐδ᾽ ἐλεητὺς</line><line lnr="17.452">ἀλλοτρίων χαρίσασθαι, ἐπεὶ πάρα πολλὰ ἑκάστῳ.</line><line lnr="17.453">τὸν δ᾽ ἀναχωρήσας προσέφη πολύμητις Ὀδυσσεύς:</line><line lnr="17.454">ὢ πόποι, οὐκ ἄρα σοί γ᾽ ἐπὶ εἴδεϊ καὶ φρένες ἦσαν:</line><line lnr="17.455">οὐ σύ γ᾽ ἂν ἐξ οἴκου σῷ ἐπιστάτῃ οὐδ᾽ ἅλα δοίης,</line><line lnr="17.456">ὃς νῦν ἀλλοτρίοισι παρήμενος οὔ τί μοι ἔτλης</line><line lnr="17.457">σίτου ἀποπροελὼν δόμεναι: τὰ δὲ πολλὰ πάρεστιν.</line><line lnr="17.458">ὣς ἔφατ᾽, Ἀντίνοος δ᾽ ἐχολώσατο κηρόθι μᾶλλον,</line><line lnr="17.459">καί μιν ὑπόδρα ἰδὼν ἔπεα πτερόεντα προσηύδα:</line><line lnr="17.460">νῦν δή σ᾽ οὐκέτι καλὰ διὲκ μεγάροιό γ᾽ ὀΐω</line><line lnr="17.461">ἂψ ἀναχωρήσειν, ὅτε δὴ καὶ ὀνείδεα βάζεις.</line><line lnr="17.462">ὣς ἄρ᾽ ἔφη, καὶ θρῆνυν ἑλὼν βάλε δεξιὸν ὦμον,</line><line lnr="17.463">πρυμνότατον κατὰ νῶτον: ὁ δ᾽ ἐστάθη ἠΰτε πέτρη</line><line lnr="17.464">ἔμπεδον, οὐδ᾽ ἄρα μιν σφῆλεν βέλος Ἀντινόοιο,</line><line lnr="17.465">ἀλλ᾽ ἀκέων κίνησε κάρη,  κακὰ βυσσοδομεύων.</line><line lnr="17.466">ἂψ δ᾽ ὅ γ᾽ ἐπ᾽ οὐδὸν ἰὼν κατ᾽ ἄρ᾽ ἕζετο, κὰδ δ᾽ ἄρα πήρην</line><line lnr="17.467">θῆκεν ἐϋπλείην, μετὰ δὲ μνηστῆρσιν ἔειπε:</line><line lnr="17.468">κέκλυτέ μευ, μνηστῆρες ἀγακλειτῆς βασιλείης,</line><line lnr="17.469">ὄφρ᾽ εἴπω τά με θυμὸς ἐνὶ στήθεσσι κελεύει.</line><line lnr="17.470">οὐ μὰν οὔτ᾽ ἄχος ἐστὶ μετὰ φρεσὶν οὔτε τι πένθος,</line><line lnr="17.471">ὁππότ᾽ ἀνὴρ περὶ οἷσι μαχειόμενος κτεάτεσσι</line><line lnr="17.472">βλήεται, ἢ περὶ βουσὶν ἢ ἀργεννῇς ὀΐεσσιν:</line><line lnr="17.473">αὐτὰρ ἔμ᾽ Ἀντίνοος βάλε γαστέρος εἵνεκα λυγρῆς,</line><line lnr="17.474">οὐλομένης, ἣ πολλὰ κάκ᾽ ἀνθρώποισι δίδωσιν.</line><line lnr="17.475">ἀλλ᾽ εἴ που πτωχῶν γε θεοὶ καὶ Ἐρινύες εἰσίν,</line><line lnr="17.476">Ἀντίνοον πρὸ γάμοιο τέλος θανάτοιο κιχείη.</line><line lnr="17.477">τὸν δ᾽ αὖτ᾽ Ἀντίνοος προσέφη, Εὐπείθεος υἱός:</line><line lnr="17.478">ἔσθι᾽ ἕκηλος, ξεῖνε, καθήμενος, ἢ ἄπιθ᾽ ἄλλῃ,</line><line lnr="17.479">μή σε νέοι διὰ δώματ᾽ ἐρύσσωσ᾽, οἷ᾽ ἀγορεύεις,</line><line lnr="17.480">ἢ ποδὸς ἢ καὶ χειρός,  ἀποδρύψωσι δὲ πάντα.</line><line lnr="17.481">ὣς ἔφαθ᾽, οἱ δ᾽ ἄρα πάντες ὑπερφιάλως νεμέσησαν:</line><line lnr="17.482">ὧδε δέ τις εἴπεσκε νέων ὑπερηνορεόντων:</line><line lnr="17.483">Ἀντίνο᾽, οὐ μὲν κάλ᾽ ἔβαλες δύστηνον ἀλήτην,</line><line lnr="17.484">οὐλόμεν᾽, εἰ δή πού τις ἐπουράνιος θεός ἐστιν.</line><line lnr="17.485">καί τε θεοὶ ξείνοισιν ἐοικότες ἀλλοδαποῖσι,</line><line lnr="17.486">παντοῖοι τελέθοντες, ἐπιστρωφῶσι πόληας,</line><line lnr="17.487">ἀνθρώπων ὕβριν τε καὶ εὐνομίην ἐφορῶντες.</line><line lnr="17.488">ὣς ἄρ᾽ ἔφαν μνηστῆρες, ὁ δ᾽ οὐκ ἐμπάζετο μύθων.</line><line lnr="17.489">Τηλέμαχος δ᾽ ἐν μὲν κραδίῃ μέγα πένθος ἄεξε</line><line lnr="17.490">βλημένου, οὐδ᾽ ἄρα δάκρυ χαμαὶ βάλεν ἐκ βλεφάροιϊν,</line><line lnr="17.491">ἀλλ᾽ ἀκέων κίνησε κάρη,  κακὰ βυσσοδομεύων.</line><line lnr="17.492">τοῦ δ᾽ ὡς οὖν ἤκουσε περίφρων Πηνελόπεια</line><line lnr="17.493">βλημένου ἐν μεγάρῳ, μετ᾽ ἄρα δμῳῇσιν ἔειπεν:</line><line lnr="17.494">αἴθ᾽ οὕτως αὐτόν σε βάλοι κλυτότοξος Ἀπόλλων.</line><line lnr="17.495">τὴν δ᾽ αὖτ᾽ Εὐρυνόμη ταμίη πρὸς μῦθον ἔειπεν:</line><line lnr="17.496">εἰ γὰρ ἐπ᾽ ἀρῇσιν τέλος ἡμετέρῃσι γένοιτο:</line><line lnr="17.497">οὐκ ἄν τις τούτων γε ἐΰθρονον Ἠῶ ἵκοιτο.</line><line lnr="17.498">τὴν δ᾽ αὖτε προσέειπε περίφρων Πηνελόπεια:</line><line lnr="17.499">μαῖ᾽, ἐχθροὶ μὲν πάντες, ἐπεὶ κακὰ μηχανόωνται:</line><line lnr="17.500">Ἀντίνοος δὲ μάλιστα μελαίνῃ κηρὶ ἔοικε.</line><line lnr="17.501">ξεῖνός τις δύστηνος ἀλητεύει κατὰ δῶμα</line><line lnr="17.502">ἀνέρας αἰτίζων: ἀχρημοσύνη γὰρ ἀνώγει:</line><line lnr="17.503">ἔνθ᾽ ἄλλοι μὲν πάντες ἐνέπλησάν τ᾽ ἔδοσάν τε,</line><line lnr="17.504">οὗτος δὲ θρήνυι πρυμνὸν βάλε δεξιὸν ὦμον.</line><line lnr="17.505">ἡ μὲν ἄρ᾽ ὣς ἀγόρευε μετὰ δμῳῇσι γυναιξίν,</line><line lnr="17.506">ἡμένη ἐν θαλάμῳ: ὁ δ᾽ ἐδείπνεε δῖος Ὀδυσσεύς:</line><line lnr="17.507">ἡ δ᾽ ἐπὶ οἷ καλέσασα προσηύδα δῖον ὑφορβόν:</line><line lnr="17.508">ἔρχεο, δῖ᾽ Εὔμαιε, κιὼν τὸν ξεῖνον ἄνωχθι</line><line lnr="17.509">ἐλθέμεν, ὄφρα τί μιν προσπτύξομαι ἠδ᾽ ἐρέωμαι</line><line lnr="17.510">εἴ που Ὀδυσσῆος ταλασίφρονος ἠὲ πέπυσται</line><line lnr="17.511">ἢ ἴδεν ὀφθαλμοῖσι: πολυπλάγκτῳ γὰρ ἔοικε.</line><line lnr="17.512">τὴν δ᾽ ἀπαμειβόμενος προσέφης, Εὔμαιε συβῶτα</line><line lnr="17.513">εἰ γάρ τοι, βασίλεια, σιωπήσειαν Ἀχαιοί:</line><line lnr="17.514">οἷ᾽ ὅ γε μυθεῖται, θέλγοιτό κέ τοι φίλον ἦτορ.</line><line lnr="17.515">τρεῖς γὰρ δή μιν νύκτας ἔχον,  τρία δ᾽ ἤματ᾽ ἔρυξα</line><line lnr="17.516">ἐν κλισίῃ: πρῶτον γὰρ ἔμ᾽ ἵκετο νηὸς ἀποδράς:</line><line lnr="17.517">ἀλλ᾽ οὔ πω κακότητα διήνυσεν ἣν ἀγορεύων.</line><line lnr="17.518">ὡς δ᾽ ὅτ᾽ ἀοιδὸν ἀνὴρ ποτιδέρκεται, ὅς τε θεῶν ἒξ</line><line lnr="17.519">ἀείδει δεδαὼς ἔπε᾽ ἱμερόεντα βροτοῖσι,</line><line lnr="17.520">τοῦ δ᾽ ἄμοτον μεμάασιν ἀκουέμεν,  ὁππότ᾽ ἀείδῃ:</line><line lnr="17.521">ὣς ἐμὲ κεῖνος ἔθελγε παρήμενος ἐν μεγάροισι.</line><line lnr="17.522">φησὶ δ᾽ Ὀδυσσῆος ξεῖνος πατρώϊος εἶναι,</line><line lnr="17.523">Κρήτῃ ναιετάων, ὅθι Μίνωος γένος ἐστίν.</line><line lnr="17.524">ἔνθεν δὴ νῦν δεῦρο τόδ᾽ ἵκετο πήματα πάσχων,</line><line lnr="17.525">προπροκυλινδόμενος: στεῦται δ᾽ Ὀδυσῆος ἀκοῦσαι,</line><line lnr="17.526">ἀγχοῦ, Θεσπρωτῶν ἀνδρῶν ἐν πίονι δήμῳ,</line><line lnr="17.527">ζωοῦ: πολλὰ δ᾽ ἄγει κειμήλια ὅνδε δόμονδε.</line><line lnr="17.528">τὸν δ᾽ αὖτε προσέειπε περίφρων Πηνελόπεια:</line><line lnr="17.529">ἔρχεο, δεῦρο κάλεσσον, ἵν᾽ ἀντίον αὐτὸς ἐνίσπῃ.</line><line lnr="17.530">οὗτοι δ᾽ ἠὲ θύρῃσι καθήμενοι ἑψιαάσθων.</line><line lnr="17.531">ἢ αὐτοῦ κατὰ δώματ᾽, ἐπεί σφισι θυμὸς ἐΰφρων.</line><line lnr="17.532">αὐτῶν μὲν γὰρ κτήματ᾽ ἀκήρατα κεῖτ᾽ ἐνὶ οἴκῳ,</line><line lnr="17.533">σῖτος καὶ μέθυ ἡδύ: τὰ μὲν οἰκῆες ἔδουσιν,</line><line lnr="17.534">οἱ δ᾽ εἰς ἡμέτερον πωλεύμενοι ἤματα πάντα,</line><line lnr="17.535">βοῦς ἱερεύοντες καὶ ὄϊς καὶ πίονας αἶγας,</line><line lnr="17.536">εἰλαπινάζουσιν πίνουσί τε αἴθοπα οἶνον,</line><line lnr="17.537">μαψιδίως: τὰ δὲ πολλὰ κατάνεται. οὐ γὰρ ἔπ᾽ ἀνήρ,</line><line lnr="17.538">οἷος Ὀδυσσεὺς ἔσκεν, ἀρὴν ἀπὸ οἴκου ἀμῦναι.</line><line lnr="17.539">εἰ δ᾽ Ὀδυσεὺς ἔλθοι καὶ ἵκοιτ᾽ ἐς πατρίδα γαῖαν,</line><line lnr="17.540">αἶψά κε σὺν ᾧ παιδὶ βίας ἀποτίσεται ἀνδρῶν.</line><line lnr="17.541">ὣς φάτο, Τηλέμαχος δὲ μέγ᾽ ἔπταρεν, ἀμφὶ δὲ δῶμα</line><line lnr="17.542">σμερδαλέον κονάβησε: γέλασσε δὲ Πηνελόπεια,</line><line lnr="17.543">αἶψα δ᾽ ἄρ᾽ Εὔμαιον ἔπεα πτερόεντα προσηύδα:</line><line lnr="17.544">ἔρχεό μοι, τὸν ξεῖνον ἐναντίον ὧδε κάλεσσον.</line><line lnr="17.545">οὐχ ὁράᾳς ὅ μοι υἱὸς ἐπέπταρε πᾶσιν ἔπεσσι;</line><line lnr="17.546">τῷ κε καὶ οὐκ ἀτελὴς θάνατος μνηστῆρσι γένοιτο</line><line lnr="17.547">πᾶσι μάλ᾽, οὐδέ κέ τις θάνατον καὶ κῆρας ἀλύξει.</line><line lnr="17.548">ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:</line><line lnr="17.549">αἴ κ᾽ αὐτὸν γνώω νημερτέα πάντ᾽ ἐνέποντα,</line><line lnr="17.550">ἕσσω μιν χλαῖνάν τε χιτῶνά τε,  εἵματα καλά.</line><line lnr="17.551">ὣς φάτο, βῆ δὲ συφορβός, ἐπεὶ τὸν μῦθον ἄκουσεν:</line><line lnr="17.552">ἀγχοῦ δ᾽ ἱστάμενος ἔπεα πτερόεντα προσηύδα:</line><line lnr="17.553">ξεῖνε πάτερ, καλέει σε περίφρων Πηνελόπεια,</line><line lnr="17.554">μήτηρ Τηλεμάχοιο: μεταλλῆσαί τί ἑ θυμὸς</line><line lnr="17.555">ἀμφὶ πόσει κέλεται,  καὶ κήδεά περ πεπαθυίῃ.</line><line lnr="17.556">εἰ δέ κέ σε γνώῃ νημερτέα πάντ᾽ ἐνέποντα,</line><line lnr="17.557">ἕσσει σε χλαῖνάν τε χιτῶνά τε, τῶν σὺ μάλιστα</line><line lnr="17.558">χρηΐζεις: σῖτον δὲ καὶ αἰτίζων κατὰ δῆμον</line><line lnr="17.559">γαστέρα βοσκήσεις: δώσει δέ τοι ὅς κ᾽ ἐθέλῃσι.</line><line lnr="17.560">τὸν δ᾽ αὖτε προσέειπε πολύτλας δῖος Ὀδυσσεύς:</line><line lnr="17.561">Εὔμαι᾽, αἶψά κ᾽ ἐγὼ νημερτέα πάντ᾽ ἐνέποιμι</line><line lnr="17.562">κούρῃ Ἰκαρίοιο, περίφρονι Πηνελοπείῃ:</line><line lnr="17.563">οἶδα γὰρ εὖ περὶ κείνου, ὁμὴν δ᾽ ἀνεδέγμεθ᾽ ὀϊζύν.</line><line lnr="17.564">ἀλλὰ μνηστήρων χαλεπῶν ὑποδείδι᾽ ὅμιλον,</line><line lnr="17.565">τῶν ὕβρις τε βίη τε σιδήρεον οὐρανὸν ἵκει.</line><line lnr="17.566">καὶ γὰρ νῦν, ὅτε μ᾽ οὗτος ἀνὴρ κατὰ δῶμα κιόντα</line><line lnr="17.567">οὔ τι κακὸν ῥέξαντα βαλὼν ὀδύνῃσιν ἔδωκεν,</line><line lnr="17.568">οὔτε τι Τηλέμαχος τό γ᾽ ἐπήρκεσεν οὔτε τις ἄλλος.</line><line lnr="17.569">τῷ νῦν Πηνελόπειαν ἐνὶ μεγάροισιν ἄνωχθι</line><line lnr="17.570">μεῖναι,  ἐπειγομένην περ, ἐς ἠέλιον καταδύντα:</line><line lnr="17.571">καὶ τότε μ᾽ εἰρέσθω πόσιος πέρι νόστιμον ἦμαρ,</line><line lnr="17.572">ἀσσοτέρω καθίσασα παραὶ πυρί: εἵματα γάρ τοι</line><line lnr="17.573">λύγρ᾽ ἔχω: οἶσθα καὶ αὐτός, ἐπεί σε πρῶθ᾽ ἱκέτευσα.</line><line lnr="17.574">ὣς φάτο, βῆ δὲ συφορβός, ἐπεὶ τὸν μῦθον ἄκουσε.</line><line lnr="17.575">τὸν δ᾽ ὑπὲρ οὐδοῦ βάντα προσηύδα Πηνελόπεια:</line><line lnr="17.576">οὐ σύ γ᾽ ἄγεις, Εὔμαιε: τί τοῦτ᾽ ἐνόησεν ἀλήτης;</line><line lnr="17.577">ἦ τινά που δείσας ἐξαίσιον ἦε καὶ ἄλλως</line><line lnr="17.578">αἰδεῖται κατὰ δῶμα; κακὸς δ᾽ αἰδοῖος ἀλήτης.</line><line lnr="17.579">τὴν δ᾽ ἀπαμειβόμενος προσέφης, Εὔμαιε συβῶτα:</line><line lnr="17.580">μυθεῖται κατὰ μοῖραν,  ἅ πέρ κ᾽ οἴοιτο καὶ ἄλλος,</line><line lnr="17.581">ὕβριν ἀλυσκάζων ἀνδρῶν ὑπερηνορεόντων.</line><line lnr="17.582">ἀλλά σε μεῖναι ἄνωγεν ἐς ἠέλιον καταδύντα.</line><line lnr="17.583">καὶ δὲ σοὶ ὧδ᾽ αὐτῇ πολὺ κάλλιον, ὦ βασίλεια,</line><line lnr="17.584">οἴην πρὸς ξεῖνον φάσθαι ἔπος ἠδ᾽ ἐπακοῦσαι.</line><line lnr="17.585">τὸν δ᾽ αὖτε προσέειπε περίφρων Πηνελόπεια:</line><line lnr="17.586">οὐκ ἄφρων ὁ ξεῖνος: ὀΐεται, ὥς περ ἂν εἴη:</line><line lnr="17.587">οὐ γάρ πού τινες ὧδε καταθνητῶν ἀνθρώπων</line><line lnr="17.588">ἀνέρες ὑβρίζοντες ἀτάσθαλα μηχανόωνται.</line><line lnr="17.589">ἡ μὲν ἄρ᾽ ὣς ἀγόρευεν, ὁ δ᾽ ᾤχετο δῖος ὑφορβὸς</line><line lnr="17.590">μνηστήρων ἐς ὅμιλον,  ἐπεὶ διεπέφραδε πάντα.</line><line lnr="17.591">αἶψα δὲ Τηλέμαχον ἔπεα πτερόεντα προσηύδα,</line><line lnr="17.592">ἄγχι σχὼν κεφαλήν, ἵνα μὴ πευθοίαθ᾽ οἱ ἄλλοι:</line><line lnr="17.593">ὦ φίλ᾽, ἐγὼ μὲν ἄπειμι, σύας καὶ κεῖνα φυλάξων,</line><line lnr="17.594">σὸν καὶ ἐμὸν βίοτον: σοὶ δ᾽ ἐνθάδε πάντα μελόντων.</line><line lnr="17.595">αὐτὸν μέν σε πρῶτα σάω,  καὶ φράζεο θυμῷ</line><line lnr="17.596">μή τι πάθῃς: πολλοὶ δὲ κακὰ φρονέουσιν Ἀχαιῶν,</line><line lnr="17.597">τοὺς Ζεὺς ἐξολέσειε πρὶν ἡμῖν πῆμα γενέσθαι.</line><line lnr="17.598">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="17.599">ἔσσεται οὕτως, ἄττα: σὺ δ᾽ ἔρχεο δειελιήσας:</line><line lnr="17.600">ἠῶθεν δ᾽ ἰέναι καὶ ἄγειν ἱερήϊα καλά:</line><line lnr="17.601">αὐτὰρ ἐμοὶ τάδε πάντα καὶ ἀθανάτοισι μελήσει.</line><line lnr="17.602">ὣς φάθ᾽, ὁ δ᾽ αὖτις ἄρ᾽ ἕζετ᾽ ἐϋξέστου ἐπὶ δίφρου,</line><line lnr="17.603">πλησάμενος δ᾽ ἄρα θυμὸν ἐδητύος ἠδὲ ποτῆτος</line><line lnr="17.604">βῆ ῥ᾽ ἴμεναι μεθ᾽ ὕας, λίπε δ᾽ ἕρκεά τε μέγαρόν τε,</line><line lnr="17.605">πλεῖον δαιτυμόνων: οἱ δ᾽ ὀρχηστυῖ καὶ ἀοιδῇ</line><line lnr="17.606">τέρποντ᾽: ἤδη γὰρ καὶ ἐπήλυθε δείελον ἦμαρ.</line></lvl><lvl d="Iros" c="8ed4ff" f="000000" sz="157"><line lnr="18.1">ἦλθε δ᾽ ἐπὶ πτωχὸς πανδήμιος, ὃς κατὰ ἄστυ</line><line lnr="18.2">πτωχεύεσκ᾽ Ἰθάκης, μετὰ δ᾽ ἔπρεπε γαστέρι μάργῃ</line><line lnr="18.3">ἀζηχὲς φαγέμεν καὶ πιέμεν: οὐδέ οἱ ἦν ἲς</line><line lnr="18.4">οὐδὲ βίη, εἶδος δὲ μάλα μέγας ἦν ὁράασθαι.</line><line lnr="18.5">Ἀρναῖος δ᾽ ὄνομ᾽ ἔσκε: τὸ γὰρ θέτο πότνια μήτηρ</line><line lnr="18.6">ἐκ γενετῆς: Ἶρον δὲ νέοι κίκλησκον ἅπαντες,</line><line lnr="18.7">οὕνεκ᾽ ἀπαγγέλλεσκε κιών, ὅτε πού τις ἀνώγοι:</line><line lnr="18.8">ὅς ῥ᾽ ἐλθὼν Ὀδυσῆα διώκετο οἷο δόμοιο,</line><line lnr="18.9">καί μιν νεικείων ἔπεα πτερόεντα προσηύδα:</line><line lnr="18.10">εἶκε,  γέρον, προθύρου, μὴ δὴ τάχα καὶ ποδὸς ἕλκῃ.</line><line lnr="18.11">οὐκ ἀΐεις ὅτι δή μοι ἐπιλλίζουσιν ἅπαντες,</line><line lnr="18.12">ἑλκέμεναι δὲ κέλονται; ἐγὼ δ᾽ αἰσχύνομαι ἔμπης.</line><line lnr="18.13">ἀλλ᾽ ἄνα, μὴ τάχα νῶϊν ἔρις καὶ χερσὶ γένηται.</line><line lnr="18.14">τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="18.15">δαιμόνι᾽,  οὔτε τί σε ῥέζω κακὸν οὔτ᾽ ἀγορεύω,</line><line lnr="18.16">οὔτε τινὰ φθονέω δόμεναι καὶ πόλλ᾽ ἀνελόντα.</line><line lnr="18.17">οὐδὸς δ᾽ ἀμφοτέρους ὅδε χείσεται, οὐδέ τί σε χρὴ</line><line lnr="18.18">ἀλλοτρίων φθονέειν: δοκέεις δέ μοι εἶναι ἀλήτης</line><line lnr="18.19">ὥς περ ἐγών, ὄλβον δὲ θεοὶ μέλλουσιν ὀπάζειν.</line><line lnr="18.20">χερσὶ δὲ μή τι λίην προκαλίζεο,  μή με χολώσῃς,</line><line lnr="18.21">μή σε γέρων περ ἐὼν στῆθος καὶ χείλεα φύρσω</line><line lnr="18.22">αἵματος: ἡσυχίη δ᾽ ἂν ἐμοὶ καὶ μᾶλλον ἔτ᾽ εἴη</line><line lnr="18.23">αὔριον: οὐ μὲν γάρ τί σ᾽ ὑποστρέψεσθαι ὀΐω</line><line lnr="18.24">δεύτερον ἐς μέγαρον Λαερτιάδεω Ὀδυσῆος.</line><line lnr="18.25">τὸν δὲ χολωσάμενος προσεφώνεεν Ἶρος ἀλήτης:</line><line lnr="18.26">ὢ πόποι, ὡς ὁ μολοβρὸς ἐπιτροχάδην ἀγορεύει,</line><line lnr="18.27">γρηῒ καμινοῖ ἶσος: ὃν ἂν κακὰ μητισαίμην</line><line lnr="18.28">κόπτων ἀμφοτέρῃσι, χαμαὶ δέ κε πάντας ὀδόντας</line><line lnr="18.29">γναθμῶν ἐξελάσαιμι συὸς ὣς ληϊβοτείρης.</line><line lnr="18.30">ζῶσαι νῦν,  ἵνα πάντες ἐπιγνώωσι καὶ οἵδε</line><line lnr="18.31">μαρναμένους: πῶς δ᾽ ἂν σὺ νεωτέρῳ ἀνδρὶ μάχοιο;</line><line lnr="18.32">ὣς οἱ μὲν προπάροιθε θυράων ὑψηλάων</line><line lnr="18.33">οὐδοῦ ἔπι ξεστοῦ πανθυμαδὸν ὀκριόωντο.</line><line lnr="18.34">τοῖϊν δὲ ξυνέηχ᾽ ἱερὸν μένος Ἀντινόοιο,</line><line lnr="18.35">ἡδὺ δ᾽ ἄρ᾽ ἐκγελάσας μετεφώνει μνηστήρεσσιν:</line><line lnr="18.36">ὦ φίλοι, οὐ μέν πώ τι πάρος τοιοῦτον ἐτύχθη,</line><line lnr="18.37">οἵην τερπωλὴν θεὸς ἤγαγεν ἐς τόδε δῶμα.</line><line lnr="18.38">ὁ ξεῖνός τε καὶ Ἶρος ἐρίζετον ἀλλήλοιϊν</line><line lnr="18.39">χερσὶ μαχέσσασθαι: ἀλλὰ ξυνελάσσομεν ὦκα.</line><line lnr="18.40">ὣς ἔφαθ᾽,  οἱ δ᾽ ἄρα πάντες ἀνήϊξαν γελόωντες,</line><line lnr="18.41">ἀμφὶ δ᾽ ἄρα πτωχοὺς κακοείμονας ἠγερέθοντο.</line><line lnr="18.42">τοῖσιν δ᾽ Ἀντίνοος μετέφη, Εὐπείθεος υἱός:</line><line lnr="18.43">κέκλυτέ μευ, μνηστῆρες ἀγήνορες, ὄφρα τι εἴπω.</line><line lnr="18.44">γαστέρες αἵδ᾽ αἰγῶν κέατ᾽ ἐν πυρί, τὰς ἐπὶ δόρπῳ</line><line lnr="18.45">κατθέμεθα κνίσης τε καὶ αἵματος ἐμπλήσαντες:</line><line lnr="18.46">ὁππότερος δέ κε νικήσῃ κρείσσων τε γένηται,</line><line lnr="18.47">τάων ἥν κ᾽ ἐθέλῃσιν ἀναστὰς αὐτὸς ἑλέσθω:</line><line lnr="18.48">αἰεὶ αὖθ᾽ ἡμῖν μεταδαίσεται, οὐδέ τιν᾽ ἄλλον</line><line lnr="18.49">πτωχὸν ἔσω μίσγεσθαι ἐάσομεν αἰτήσοντα.</line><line lnr="18.50">ὣς ἔφατ᾽ Ἀντίνοος,  τοῖσιν δ᾽ ἐπιήνδανε μῦθος.</line><line lnr="18.51">τοῖς δὲ δολοφρονέων μετέφη πολύμητις Ὀδυσσεύς:</line><line lnr="18.52">ὦ φίλοι, οὔ πως ἔστι νεωτέρῳ ἀνδρὶ μάχεσθαι</line><line lnr="18.53">ἄνδρα γέροντα, δύῃ ἀρημένον: ἀλλά με γαστὴρ</line><line lnr="18.54">ὀτρύνει κακοεργός, ἵνα πληγῇσι δαμείω.</line><line lnr="18.55">ἀλλ᾽ ἄγε νῦν μοι πάντες ὀμόσσατε καρτερὸν ὅρκον,</line><line lnr="18.56">μή τις ἐπ᾽ Ἴρῳ ἦρα φέρων ἐμὲ χειρὶ βαρείῃ</line><line lnr="18.57">πλήξῃ ἀτασθάλλων, τούτῳ δέ με ἶφι δαμάσσῃ.</line><line lnr="18.58">ὣς ἔφαθ᾽, οἱ δ᾽ ἄρα πάντες ἀπώμνυον ὡς ἐκέλευεν.</line><line lnr="18.59">αὐτὰρ ἐπεί ῥ᾽ ὄμοσάν τε τελεύτησάν τε τὸν ὅρκον,</line><line lnr="18.60">τοῖς δ᾽ αὖτις μετέειφ᾽ ἱερὴ ἲς Τηλεμάχοιο:</line><line lnr="18.61">ξεῖν᾽, εἴ σ᾽ ὀτρύνει κραδίη καὶ θυμὸς ἀγήνωρ</line><line lnr="18.62">τοῦτον ἀλέξασθαι, τῶν δ᾽ ἄλλων μή τιν᾽ Ἀχαιῶν</line><line lnr="18.63">δείδιθ᾽, ἐπεὶ πλεόνεσσι μαχήσεται ὅς κέ σε θείνῃ:</line><line lnr="18.64">ξεινοδόκος μὲν ἐγών, ἐπὶ δ᾽ αἰνεῖτον βασιλῆες,</line><line lnr="18.65">Ἀντίνοός τε καὶ Εὐρύμαχος,  πεπνυμένω ἄμφω.</line><line lnr="18.66">ὣς ἔφαθ᾽, οἱ δ᾽ ἄρα πάντες ἐπῄνεον: αὐτὰρ Ὀδυσσεὺς</line><line lnr="18.67">ζώσατο μὲν ῥάκεσιν περὶ μήδεα, φαῖνε δὲ μηροὺς</line><line lnr="18.68">καλούς τε μεγάλους τε, φάνεν δέ οἱ εὐρέες ὦμοι</line><line lnr="18.69">στήθεά τε στιβαροί τε βραχίονες: αὐτὰρ Ἀθήνη</line><line lnr="18.70">ἄγχι παρισταμένη μέλε᾽ ἤλδανε ποιμένι λαῶν.</line><line lnr="18.71">μνηστῆρες δ᾽ ἄρα πάντες ὑπερφιάλως ἀγάσαντο:</line><line lnr="18.72">ὧδε δέ τις εἴπεσκεν ἰδὼν ἐς πλησίον ἄλλον:</line><line lnr="18.73">ἦ τάχα Ἶρος Ἄϊρος ἐπίσπαστον κακὸν ἕξει,</line><line lnr="18.74">οἵην ἐκ ῥακέων ὁ γέρων ἐπιγουνίδα φαίνει.</line><line lnr="18.75">ὣς ἄρ᾽ ἔφαν,  Ἴρῳ δὲ κακῶς ὠρίνετο θυμός.</line><line lnr="18.76">ἀλλὰ καὶ ὣς δρηστῆρες ἄγον ζώσαντες ἀνάγκῃ</line><line lnr="18.77">δειδιότα: σάρκες δὲ περιτρομέοντο μέλεσσιν.</line><line lnr="18.78">Ἀντίνοος δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="18.79">νῦν μὲν μήτ᾽ εἴης, βουγάϊε, μήτε γένοιο,</line><line lnr="18.80">εἰ δὴ τοῦτόν γε τρομέεις καὶ δείδιας αἰνῶς,</line><line lnr="18.81">ἄνδρα γέροντα, δύῃ ἀρημένον, ἥ μιν ἱκάνει.</line><line lnr="18.82">ἀλλ᾽ ἔκ τοι ἐρέω, τὸ δὲ καὶ τετελεσμένον ἔσται:</line><line lnr="18.83">αἴ κέν σ᾽ οὗτος νικήσῃ κρείσσων τε γένηται,</line><line lnr="18.84">πέμψω σ᾽ ἤπειρόνδε, βαλὼν ἐν νηὶ μελαίνῃ,</line><line lnr="18.85">εἰς Ἔχετον βασιλῆα,  βροτῶν δηλήμονα πάντων,</line><line lnr="18.86">ὅς κ᾽ ἀπὸ ῥῖνα τάμῃσι καὶ οὔατα νηλέϊ χαλκῷ,</line><line lnr="18.87">μήδεά τ᾽ ἐξερύσας δώῃ κυσὶν ὠμὰ δάσασθαι.</line><line lnr="18.88">ὣς φάτο, τῷ δ᾽ ἔτι μᾶλλον ὑπὸ τρόμος ἔλλαβε γυῖα.</line><line lnr="18.89">ἐς μέσσον δ᾽ ἄναγον: τὼ δ᾽ ἄμφω χεῖρας ἀνέσχον.</line><line lnr="18.90">δὴ τότε μερμήριξε πολύτλας δῖος Ὀδυσσεὺς</line><line lnr="18.91">ἢ ἐλάσει᾽ ὥς μιν ψυχὴ λίποι αὖθι πεσόντα,</line><line lnr="18.92">ἦέ μιν ἦκ᾽ ἐλάσειε τανύσσειέν τ᾽ ἐπὶ γαίῃ.</line><line lnr="18.93">ὧδε δέ οἱ φρονέοντι δοάσσατο κέρδιον εἶναι,</line><line lnr="18.94">ἦκ᾽ ἐλάσαι, ἵνα μή μιν ἐπιφρασσαίατ᾽ Ἀχαιοί.</line><line lnr="18.95">δὴ τότ᾽ ἀνασχομένω ὁ μὲν ἤλασε δεξιὸν ὦμον</line><line lnr="18.96">Ἶρος, ὁ δ᾽ αὐχέν᾽ ἔλασσεν ὑπ᾽ οὔατος, ὀστέα δ᾽ εἴσω</line><line lnr="18.97">ἔθλασεν: αὐτίκα δ᾽ ἦλθε κατὰ στόμα φοίνιον αἷμα,</line><line lnr="18.98">κὰδ δ᾽ ἔπεσ᾽ ἐν κονίῃσι μακών, σὺν δ᾽ ἤλασ᾽ ὀδόντας</line><line lnr="18.99">λακτίζων ποσὶ γαῖαν: ἀτὰρ μνηστῆρες ἀγαυοὶ</line><line lnr="18.100">χεῖρας ἀνασχόμενοι γέλῳ ἔκθανον.  αὐτὰρ Ὀδυσσεὺς</line><line lnr="18.101">ἕλκε διὲκ προθύροιο λαβὼν ποδός, ὄφρ᾽ ἵκετ᾽ αὐλήν,</line><line lnr="18.102">αἰθούσης τε θύρας: καί μιν ποτὶ ἑρκίον αὐλῆς</line><line lnr="18.103">εἷσεν ἀνακλίνας: σκῆπτρον δέ οἱ ἔμβαλε χειρί,</line><line lnr="18.104">καί μιν φωνήσας ἔπεα πτερόεντα προσηύδα:</line><line lnr="18.105">ἐνταυθοῖ νῦν ἧσο σύας τε κύνας τ᾽ ἀπερύκων,</line><line lnr="18.106">μηδὲ σύ γε ξείνων καὶ πτωχῶν κοίρανος εἶναι</line><line lnr="18.107">λυγρὸς ἐών, μή πού τι κακὸν καὶ μεῖζον ἐπαύρῃ.</line><line lnr="18.108">ἦ ῥα καὶ ἀμφ᾽ ὤμοισιν ἀεικέα βάλλετο πήρην,</line><line lnr="18.109">πυκνὰ ῥωγαλέην: ἐν δὲ στρόφος ἦεν ἀορτήρ.</line><line lnr="18.110">ἂψ δ᾽ ὅ γ᾽ ἐπ᾽ οὐδὸν ἰὼν κατ᾽ ἄρ᾽ ἕζετο: τοὶ δ᾽ ἴσαν εἴσω</line><line lnr="18.111">ἡδὺ γελώοντες καὶ δεικανόωντ᾽ ἐπέεσσι:</line><line lnr="18.112">Ζεύς τοι δοίη, ξεῖνε, καὶ ἀθάνατοι θεοὶ ἄλλοι,</line><line lnr="18.113">ὅττι μάλιστ᾽ ἐθέλεις καί τοι φίλον ἔπλετο θυμῷ,</line><line lnr="18.114">ὃς τοῦτον τὸν ἄναλτον ἀλητεύειν ἀπέπαυσας</line><line lnr="18.115">ἐν δήμῳ: τάχα γάρ μιν ἀνάξομεν ἤπειρόνδε</line><line lnr="18.116">εἰς Ἔχετον βασιλῆα, βροτῶν δηλήμονα πάντων.</line><line lnr="18.117">ὣς ἄρ᾽ ἔφαν, χαῖρεν δὲ κλεηδόνι δῖος Ὀδυσσεύς.</line><line lnr="18.118">Ἀντίνοος δ᾽ ἄρα οἱ μεγάλην παρὰ γαστέρα θῆκεν,</line><line lnr="18.119">ἐμπλείην κνίσης τε καὶ αἵματος: Ἀμφίνομος δὲ</line><line lnr="18.120">ἄρτους ἐκ κανέοιο δύω παρέθηκεν ἀείρας</line><line lnr="18.121">καὶ δέπαϊ χρυσέῳ δειδίσκετο, φώνησέν τε:</line><line lnr="18.122">χαῖρε, πάτερ ὦ ξεῖνε, γένοιτό τοι ἔς περ ὀπίσσω</line><line lnr="18.123">ὄλβος: ἀτὰρ μὲν νῦν γε κακοῖς ἔχεαι πολέεσσι.</line><line lnr="18.124">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="18.125">Ἀμφίνομ᾽,  ἦ μάλα μοι δοκέεις πεπνυμένος εἶναι:</line><line lnr="18.126">τοίου γὰρ καὶ πατρός, ἐπεὶ κλέος ἐσθλὸν ἄκουον,</line><line lnr="18.127">Νῖσον Δουλιχιῆα ἐΰν τ᾽ ἔμεν ἀφνειόν τε:</line><line lnr="18.128">τοῦ σ᾽ ἔκ φασι γενέσθαι, ἐπητῇ δ᾽ ἀνδρὶ ἔοικας.</line><line lnr="18.129">τοὔνεκά τοι ἐρέω, σὺ δὲ σύνθεο καί μευ ἄκουσον:</line><line lnr="18.130">οὐδὲν ἀκιδνότερον γαῖα τρέφει ἀνθρώποιο,</line><line lnr="18.131">πάντων ὅσσα τε γαῖαν ἔπι πνείει τε καὶ ἕρπει.</line><line lnr="18.132">οὐ μὲν γάρ ποτέ φησι κακὸν πείσεσθαι ὀπίσσω,</line><line lnr="18.133">ὄφρ᾽ ἀρετὴν παρέχωσι θεοὶ καὶ γούνατ᾽ ὀρώρῃ:</line><line lnr="18.134">ἀλλ᾽ ὅτε δὴ καὶ λυγρὰ θεοὶ μάκαρες τελέσωσι,</line><line lnr="18.135">καὶ τὰ φέρει ἀεκαζόμενος τετληότι θυμῷ:</line><line lnr="18.136">τοῖος γὰρ νόος ἐστὶν ἐπιχθονίων ἀνθρώπων</line><line lnr="18.137">οἷον ἐπ᾽ ἦμαρ ἄγησι πατὴρ ἀνδρῶν τε θεῶν τε.</line><line lnr="18.138">καὶ γὰρ ἐγώ ποτ᾽ ἔμελλον ἐν ἀνδράσιν ὄλβιος εἶναι,</line><line lnr="18.139">πολλὰ δ᾽ ἀτάσθαλ᾽ ἔρεξα βίῃ καὶ κάρτεϊ εἴκων,</line><line lnr="18.140">πατρί τ᾽ ἐμῷ πίσυνος καὶ ἐμοῖσι κασιγνήτοισι.</line><line lnr="18.141">τῷ μή τίς ποτε πάμπαν ἀνὴρ ἀθεμίστιος εἴη,</line><line lnr="18.142">ἀλλ᾽ ὅ γε σιγῇ δῶρα θεῶν ἔχοι, ὅττι διδοῖεν.</line><line lnr="18.143">οἷ᾽ ὁρόω μνηστῆρας ἀτάσθαλα μηχανόωντας,</line><line lnr="18.144">κτήματα κείροντας καὶ ἀτιμάζοντας ἄκοιτιν</line><line lnr="18.145">ἀνδρός,  ὃν οὐκέτι φημὶ φίλων καὶ πατρίδος αἴης</line><line lnr="18.146">δηρὸν ἀπέσσεσθαι: μάλα δὲ σχεδόν. ἀλλά σε δαίμων</line><line lnr="18.147">οἴκαδ᾽ ὑπεξαγάγοι, μηδ᾽ ἀντιάσειας ἐκείνῳ,</line><line lnr="18.148">ὁππότε νοστήσειε φίλην ἐς πατρίδα γαῖαν:</line><line lnr="18.149">οὐ γὰρ ἀναιμωτί γε διακρινέεσθαι ὀΐω</line><line lnr="18.150">μνηστῆρας καὶ κεῖνον,  ἐπεί κε μέλαθρον ὑπέλθῃ.</line><line lnr="18.151">ὣς φάτο, καὶ σπείσας ἔπιεν μελιηδέα οἶνον,</line><line lnr="18.152">ἂψ δ᾽ ἐν χερσὶν ἔθηκε δέπας κοσμήτορι λαῶν.</line><line lnr="18.153">αὐτὰρ ὁ βῆ διὰ δῶμα φίλον τετιημένος ἦτορ,</line><line lnr="18.154">νευστάζων κεφαλῇ: δὴ γὰρ κακὸν ὄσσετο θυμός.</line><line lnr="18.155">ἀλλ᾽ οὐδ᾽ ὣς φύγε κῆρα: πέδησε δὲ καὶ τὸν Ἀθήνη</line><line lnr="18.156">Τηλεμάχου ὑπὸ χερσὶ καὶ ἔγχεϊ ἶφι δαμῆναι.</line><line lnr="18.157">ἂψ δ᾽ αὖτις κατ᾽ ἄρ᾽ ἕζετ᾽ ἐπὶ θρόνου ἔνθεν ἀνέστη.</line></lvl><lvl d="Penelope and the suitors" c="c6d4ff" f="000000" sz="875"><lvl d="Penelope shows herself" c="c6d4ff" f="000000" sz="144"><line lnr="18.158">τῇ δ᾽ ἄρ᾽ ἐπὶ φρεσὶ θῆκε θεὰ γλαυκῶπις Ἀθήνη,</line><line lnr="18.159">κούρῃ Ἰκαρίοιο, περίφρονι Πηνελοπείῃ,</line><line lnr="18.160">μνηστήρεσσι φανῆναι,  ὅπως πετάσειε μάλιστα</line><line lnr="18.161">θυμὸν μνηστήρων ἰδὲ τιμήεσσα γένοιτο</line><line lnr="18.162">μᾶλλον πρὸς πόσιός τε καὶ υἱέος ἢ πάρος ἦεν.</line><line lnr="18.163">ἀχρεῖον δ᾽ ἐγέλασσεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="18.164">Εὐρυνόμη, θυμός μοι ἐέλδεται, οὔ τι πάρος γε,</line><line lnr="18.165">μνηστήρεσσι φανῆναι,  ἀπεχθομένοισί περ ἔμπης:</line><line lnr="18.166">παιδὶ δέ κεν εἴποιμι ἔπος, τό κε κέρδιον εἴη,</line><line lnr="18.167">μὴ πάντα μνηστῆρσιν ὑπερφιάλοισιν ὁμιλεῖν,</line><line lnr="18.168">οἵ τ᾽ εὖ μὲν βάζουσι, κακῶς δ᾽ ὄπιθεν φρονέουσι.</line><line lnr="18.169">τὴν δ᾽ αὖτ᾽ Εὐρυνόμη ταμίη πρὸς μῦθον ἔειπεν:</line><line lnr="18.170">ναὶ δὴ ταῦτά γε πάντα,  τέκος, κατὰ μοῖραν ἔειπες.</line><line lnr="18.171">ἀλλ᾽ ἴθι καὶ σῷ παιδὶ ἔπος φάο μηδ᾽ ἐπίκευθε,</line><line lnr="18.172">χρῶτ᾽ ἀπονιψαμένη καὶ ἐπιχρίσασα παρειάς:</line><line lnr="18.173">μηδ᾽ οὕτω δακρύοισι πεφυρμένη ἀμφὶ πρόσωπα</line><line lnr="18.174">ἔρχευ, ἐπεὶ κάκιον πενθήμεναι ἄκριτον αἰεί.</line><line lnr="18.175">ἤδη μὲν γάρ τοι παῖς τηλίκος,  ὃν σὺ μάλιστα</line><line lnr="18.176">ἠρῶ ἀθανάτοισι γενειήσαντα ἰδέσθαι.</line><line lnr="18.177">τὴν δ᾽ αὖτε προσέειπε περίφρων Πηνελόπεια:</line><line lnr="18.178">Εὐρυνόμη, μὴ ταῦτα παραύδα, κηδομένη περ,</line><line lnr="18.179">χρῶτ᾽ ἀπονίπτεσθαι καὶ ἐπιχρίεσθαι ἀλοιφῇ:</line><line lnr="18.180">ἀγλαΐην γὰρ ἐμοί γε θεοί,  τοὶ Ὄλυμπον ἔχουσιν,</line><line lnr="18.181">ὤλεσαν, ἐξ οὗ κεῖνος ἔβη κοίλῃς ἐνὶ νηυσίν.</line><line lnr="18.182">ἀλλά μοι Αὐτονόην τε καὶ Ἱπποδάμειαν ἄνωχθι</line><line lnr="18.183">ἐλθέμεν, ὄφρα κέ μοι παρστήετον ἐν μεγάροισιν:</line><line lnr="18.184">οἴη δ᾽ οὐκ εἴσειμι μετ᾽ ἀνέρας: αἰδέομαι γάρ.</line><line lnr="18.185">ὣς ἄρ᾽ ἔφη,  γρηῢς δὲ διὲκ μεγάροιο βεβήκει</line><line lnr="18.186">ἀγγελέουσα γυναιξὶ καὶ ὀτρυνέουσα νέεσθαι.</line><line lnr="18.187">ἔνθ᾽ αὖτ᾽ ἄλλ᾽ ἐνόησε θεὰ γλαυκῶπις Ἀθήνη:</line><line lnr="18.188">κούρῃ Ἰκαρίοιο κατὰ γλυκὺν ὕπνον ἔχευεν,</line><line lnr="18.189">εὗδε δ᾽ ἀνακλινθεῖσα, λύθεν δέ οἱ ἅψεα πάντα</line><line lnr="18.190">αὐτοῦ ἐνὶ κλιντῆρι: τέως δ᾽ ἄρα δῖα θεάων</line><line lnr="18.191">ἄμβροτα δῶρα δίδου, ἵνα μιν θησαίατ᾽ Ἀχαιοί.</line><line lnr="18.192">κάλλεϊ μέν οἱ πρῶτα προσώπατα καλὰ κάθηρεν</line><line lnr="18.193">ἀμβροσίῳ, οἵῳ περ ἐϋστέφανος Κυθέρεια</line><line lnr="18.194">χρίεται, εὖτ᾽ ἂν ἴῃ Χαρίτων χορὸν ἱμερόεντα:</line><line lnr="18.195">καί μιν μακροτέρην καὶ πάσσονα θῆκεν ἰδέσθαι,</line><line lnr="18.196">λευκοτέρην δ᾽ ἄρα μιν θῆκε πριστοῦ ἐλέφαντος.</line><line lnr="18.197">ἡ μὲν ἄρ᾽ ὣς ἔρξασ᾽ ἀπεβήσετο δῖα θεάων,</line><line lnr="18.198">ἦλθον δ᾽ ἀμφίπολοι λευκώλενοι ἐκ μεγάροιο</line><line lnr="18.199">φθόγγῳ ἐπερχόμεναι: τὴν δὲ γλυκὺς ὕπνος ἀνῆκε,</line><line lnr="18.200">καί ῥ᾽ ἀπομόρξατο χερσὶ παρειὰς φώνησέν τε:</line><line lnr="18.201">ἦ με μάλ᾽ αἰνοπαθῆ μαλακὸν περὶ κῶμ᾽ ἐκάλυψεν.</line><line lnr="18.202">αἴθε μοι ὣς μαλακὸν θάνατον πόροι Ἄρτεμις ἁγνὴ</line><line lnr="18.203">αὐτίκα νῦν, ἵνα μηκέτ᾽ ὀδυρομένη κατὰ θυμὸν</line><line lnr="18.204">αἰῶνα φθινύθω, πόσιος ποθέουσα φίλοιο</line><line lnr="18.205">παντοίην ἀρετήν,  ἐπεὶ ἔξοχος ἦεν Ἀχαιῶν.</line><line lnr="18.206">ὣς φαμένη κατέβαιν᾽ ὑπερώϊα σιγαλόεντα,</line><line lnr="18.207">οὐκ οἴη: ἅμα τῇ γε καὶ ἀμφίπολοι δύ᾽ ἕποντο.</line><line lnr="18.208">ἡ δ᾽ ὅτε δὴ μνηστῆρας ἀφίκετο δῖα γυναικῶν,</line><line lnr="18.209">στῆ ῥα παρὰ σταθμὸν τέγεος πύκα ποιητοῖο,</line><line lnr="18.210">ἄντα παρειάων σχομένη λιπαρὰ κρήδεμνα:</line><line lnr="18.211">ἀμφίπολος δ᾽ ἄρα οἱ κεδνὴ ἑκάτερθε παρέστη.</line><line lnr="18.212">τῶν δ᾽ αὐτοῦ λύτο γούνατ᾽, ἔρῳ δ᾽ ἄρα θυμὸν ἔθελχθεν,</line><line lnr="18.213">πάντες δ᾽ ἠρήσαντο παραὶ λεχέεσσι κλιθῆναι.</line><line lnr="18.214">ἡ δ᾽ αὖ Τηλέμαχον προσεφώνεεν, ὃν φίλον υἱόν:</line><line lnr="18.215">Τηλέμαχ᾽,  οὐκέτι τοι φρένες ἔμπεδοι οὐδὲ νόημα:</line><line lnr="18.216">παῖς ἔτ᾽ ἐὼν καὶ μᾶλλον ἐνὶ φρεσὶ κέρδε᾽ ἐνώμας:</line><line lnr="18.217">νῦν δ᾽, ὅτε δὴ μέγας ἐσσὶ καὶ ἥβης μέτρον ἱκάνεις,</line><line lnr="18.218">καί κέν τις φαίη γόνον ἔμμεναι ὀλβίου ἀνδρός,</line><line lnr="18.219">ἐς μέγεθος καὶ κάλλος ὁρώμενος, ἀλλότριος φώς,</line><line lnr="18.220">οὐκέτι τοι φρένες εἰσὶν ἐναίσιμοι οὐδὲ νόημα.</line><line lnr="18.221">οἷον δὴ τόδε ἔργον ἐνὶ μεγάροισιν ἐτύχθη,</line><line lnr="18.222">ὃς τὸν ξεῖνον ἔασας ἀεικισθήμεναι οὕτως.</line><line lnr="18.223">πῶς νῦν, εἴ τι ξεῖνος ἐν ἡμετέροισι δόμοισιν</line><line lnr="18.224">ἥμενος ὧδε πάθοι ῥυστακτύος ἐξ ἀλεγεινῆς;</line><line lnr="18.225">σοί κ᾽ αἶσχος λώβη τε μετ᾽ ἀνθρώποισι πέλοιτο.</line><line lnr="18.226">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="18.227">μῆτερ ἐμή, τὸ μὲν οὔ σε νεμεσσῶμαι κεχολῶσθαι:</line><line lnr="18.228">αὐτὰρ ἐγὼ θυμῷ νοέω καὶ οἶδα ἕκαστα,</line><line lnr="18.229">ἐσθλά τε καὶ τὰ χέρεια: πάρος δ᾽ ἔτι νήπιος ἦα.</line><line lnr="18.230">ἀλλά τοι οὐ δύναμαι πεπνυμένα πάντα νοῆσαι:</line><line lnr="18.231">ἐκ γάρ με πλήσσουσι παρήμενοι ἄλλοθεν ἄλλος</line><line lnr="18.232">οἵδε κακὰ φρονέοντες, ἐμοὶ δ᾽ οὐκ εἰσὶν ἀρωγοί.</line><line lnr="18.233">οὐ μέν τοι ξείνου γε καὶ Ἴρου μῶλος ἐτύχθη</line><line lnr="18.234">μνηστήρων ἰότητι, βίῃ δ᾽ ὅ γε φέρτερος ἦεν.</line><line lnr="18.235">αἲ γάρ,  Ζεῦ τε πάτερ καὶ Ἀθηναίη καὶ Ἄπολλον,</line><line lnr="18.236">οὕτω νῦν μνηστῆρες ἐν ἡμετέροισι δόμοισι</line><line lnr="18.237">νεύοιεν κεφαλὰς δεδμημένοι, οἱ μὲν ἐν αὐλῇ,</line><line lnr="18.238">οἱ δ᾽ ἔντοσθε δόμοιο, λελῦτο δὲ γυῖα ἑκάστου,</line><line lnr="18.239">ὡς νῦν Ἶρος κεῖνος ἐπ᾽ αὐλείῃσι θύρῃσιν</line><line lnr="18.240">ἧσται νευστάζων κεφαλῇ,  μεθύοντι ἐοικώς,</line><line lnr="18.241">οὐδ᾽ ὀρθὸς στῆναι δύναται ποσὶν οὐδὲ νέεσθαι</line><line lnr="18.242">οἴκαδ᾽, ὅπη οἱ νόστος, ἐπεὶ φίλα γυῖα λέλυνται.</line><line lnr="18.243">ὣς οἱ μὲν τοιαῦτα πρὸς ἀλλήλους ἀγόρευον:</line><line lnr="18.244">Εὐρύμαχος δ᾽ ἐπέεσσι προσηύδα Πηνελόπειαν:</line><line lnr="18.245">κούρη Ἰκαρίοιο,  περίφρον Πηνελόπεια,</line><line lnr="18.246">εἰ πάντες σε ἴδοιεν ἀν᾽ Ἴασον Ἄργος Ἀχαιοί,</line><line lnr="18.247">πλέονές κε μνηστῆρες ἐν ὑμετέροισι δόμοισιν</line><line lnr="18.248">ἠῶθεν δαινύατ᾽, ἐπεὶ περίεσσι γυναικῶν</line><line lnr="18.249">εἶδός τε μέγεθός τε ἰδὲ φρένας ἔνδον ἐΐσας.</line><line lnr="18.250">τὸν δ᾽ ἠμείβετ᾽ ἔπειτα περίφρων Πηνελόπεια:</line><line lnr="18.251">Εὐρύμαχ᾽, ἦ τοι ἐμὴν ἀρετὴν εἶδός τε δέμας τε</line><line lnr="18.252">ὤλεσαν ἀθάνατοι, ὅτε Ἴλιον εἰσανέβαινον</line><line lnr="18.253">Ἀργεῖοι, μετὰ τοῖσι δ᾽ ἐμὸς πόσις ᾖεν Ὀδυσσεύς.</line><line lnr="18.254">εἰ κεῖνός γ᾽ ἐλθὼν τὸν ἐμὸν βίον ἀμφιπολεύοι,</line><line lnr="18.255">μεῖζόν κε κλέος εἴη ἐμὸν καὶ κάλλιον οὕτως.</line><line lnr="18.256">νῦν δ᾽ ἄχομαι: τόσα γάρ μοι ἐπέσσευεν κακὰ δαίμων.</line><line lnr="18.257">ἦ μὲν δὴ ὅτε τ᾽ ᾖε λιπὼν κάτα πατρίδα γαῖαν,</line><line lnr="18.258">δεξιτερὴν ἐπὶ καρπῷ ἑλὼν ἐμὲ χεῖρα προσηύδα:</line><line lnr="18.259">ὦ γύναι, οὐ γὰρ ὀΐω ἐϋκνήμιδας Ἀχαιοὺς</line><line lnr="18.260">ἐκ Τροίης εὖ πάντας ἀπήμονας ἀπονέεσθαι:</line><line lnr="18.261">καὶ γὰρ Τρῶάς φασι μαχητὰς ἔμμεναι ἄνδρας,</line><line lnr="18.262">ἠμὲν ἀκοντιστὰς ἠδὲ ῥυτῆρας ὀϊστῶν</line><line lnr="18.263">ἵππων τ᾽ ὠκυπόδων ἐπιβήτορας, οἵ κε τάχιστα</line><line lnr="18.264">ἔκριναν μέγα νεῖκος ὁμοιΐου πολέμοιο.</line><line lnr="18.265">τῷ οὐκ οἶδ᾽ ἤ κέν μ᾽ ἀνέσει θεός,  ἦ κεν ἁλώω</line><line lnr="18.266">αὐτοῦ ἐνὶ Τροίῃ: σοὶ δ᾽ ἐνθάδε πάντα μελόντων.</line><line lnr="18.267">μεμνῆσθαι πατρὸς καὶ μητέρος ἐν μεγάροισιν</line><line lnr="18.268">ὡς νῦν, ἢ ἔτι μᾶλλον ἐμεῦ ἀπονόσφιν ἐόντος:</line><line lnr="18.269">αὐτὰρ ἐπὴν δὴ παῖδα γενειήσαντα ἴδηαι,</line><line lnr="18.270">γήμασθ᾽ ᾧ κ᾽ ἐθέλῃσθα,  τεὸν κατὰ δῶμα λιποῦσα.</line><line lnr="18.271">κεῖνος τὼς ἀγόρευε: τὰ δὴ νῦν πάντα τελεῖται.</line><line lnr="18.272">νὺξ δ᾽ ἔσται ὅτε δὴ στυγερὸς γάμος ἀντιβολήσει</line><line lnr="18.273">οὐλομένης ἐμέθεν, τῆς τε Ζεὺς ὄλβον ἀπηύρα.</line><line lnr="18.274">ἀλλὰ τόδ᾽ αἰνὸν ἄχος κραδίην καὶ θυμὸν ἱκάνει:</line><line lnr="18.275">μνηστήρων οὐχ ἥδε δίκη τὸ πάροιθε τέτυκτο:</line><line lnr="18.276">οἵ τ᾽ ἀγαθήν τε γυναῖκα καὶ ἀφνειοῖο θύγατρα</line><line lnr="18.277">μνηστεύειν ἐθέλωσι καὶ ἀλλήλοις ἐρίσωσιν,</line><line lnr="18.278">αὐτοὶ τοί γ᾽ ἀπάγουσι βόας καὶ ἴφια μῆλα,</line><line lnr="18.279">κούρης δαῖτα φίλοισι, καὶ ἀγλαὰ δῶρα διδοῦσιν:</line><line lnr="18.280">ἀλλ᾽ οὐκ ἀλλότριον βίοτον νήποινον ἔδουσιν.</line><line lnr="18.281">ὣς φάτο, γήθησεν δὲ πολύτλας δῖος Ὀδυσσεύς,</line><line lnr="18.282">οὕνεκα τῶν μὲν δῶρα παρέλκετο, θέλγε δὲ θυμὸν</line><line lnr="18.283">μειλιχίοις ἐπέεσσι, νόος δέ οἱ ἄλλα μενοίνα.</line><line lnr="18.284">τὴν δ᾽ αὖτ᾽ Ἀντίνοος προσέφη, Εὐπείθεος υἱός,</line><line lnr="18.285">κούρη Ἰκαρίοιο,  περίφρον Πηνελόπεια,</line><line lnr="18.286">δῶρα μὲν ὅς κ᾽ ἐθέλῃσιν Ἀχαιῶν ἐνθάδ᾽ ἐνεῖκαι,</line><line lnr="18.287">δέξασθ᾽. οὐ γὰρ καλὸν ἀνήνασθαι δόσιν ἐστίν:</line><line lnr="18.288">ἡμεῖς δ᾽ οὔτ᾽ ἐπὶ ἔργα πάρος γ᾽ ἴμεν οὔτε πῃ ἄλλῃ,</line><line lnr="18.289">πρίν γέ σε τῷ γήμασθαι Ἀχαιῶν ὅς τις ἄριστος.</line><line lnr="18.290">ὣς ἔφατ᾽ Ἀντίνοος,  τοῖσιν δ᾽ ἐπιήνδανε μῦθος:</line><line lnr="18.291">δῶρα δ᾽ ἄρ᾽ οἰσέμεναι πρόεσαν κήρυκα ἕκαστος.</line><line lnr="18.292">Ἀντινόῳ μὲν ἔνεικε μέγαν περικαλλέα πέπλον,</line><line lnr="18.293">ποικίλον: ἐν δ᾽ ἀρ᾽ ἔσαν περόναι δυοκαίδεκα πᾶσαι</line><line lnr="18.294">χρύσειαι, κληῗσιν ἐϋγνάμπτοις ἀραρυῖαι.</line><line lnr="18.295">ὅρμον δ᾽ Εὐρυμάχῳ πολυδαίδαλον αὐτίκ᾽ ἔνεικε.</line><line lnr="18.296">χρύσεον, ἠλέκτροισιν ἐερμένον ἠέλιον ὥς.</line><line lnr="18.297">ἕρματα δ᾽ Εὐρυδάμαντι δύω θεράποντες ἔνεικαν,</line><line lnr="18.298">τρίγληνα μορόεντα: χάρις δ᾽ ἀπελάμπετο πολλή.</line><line lnr="18.299">ἐκ δ᾽ ἄρα Πεισάνδροιο Πολυκτορίδαο ἄνακτος</line><line lnr="18.300">ἴσθμιον ἤνεικεν θεράπων,  περικαλλὲς ἄγαλμα.</line><line lnr="18.301">ἄλλο δ᾽ ἄρ᾽ ἄλλος δῶρον Ἀχαιῶν καλὸν ἔνεικεν.</line></lvl><lvl d="Odysseus and the suitors" c="cec6ff" f="000000" sz="127"><line lnr="18.302">ἡ μὲν ἔπειτ᾽ ἀνέβαιν᾽ ὑπερώϊα δῖα γυναικῶν,</line><line lnr="18.303">τῇ δ᾽ ἄρ᾽ ἅμ᾽ ἀμφίπολοι ἔφερον περικαλλέα δῶρα</line><line lnr="18.304">οἱ δ᾽ εἰς ὀρχηστύν τε καὶ ἱμερόεσσαν ἀοιδὴν</line><line lnr="18.305">τρεψάμενοι τέρποντο,  μένον δ᾽ ἐπὶ ἕσπερον ἐλθεῖν.</line><line lnr="18.306">τοῖσι δὲ τερπομένοισι μέλας ἐπὶ ἕσπερος ἦλθεν.</line><line lnr="18.307">αὐτίκα λαμπτῆρας τρεῖς ἵστασαν ἐν μεγάροισιν,</line><line lnr="18.308">ὄφρα φαείνοιεν: περὶ δὲ ξύλα κάγκανα θῆκαν,</line><line lnr="18.309">αὖα πάλαι, περίκηλα, νέον κεκεασμένα χαλκῷ,</line><line lnr="18.310">καὶ δαΐδας μετέμισγον: ἀμοιβηδὶς δ᾽ ἀνέφαινον</line><line lnr="18.311">δμῳαὶ Ὀδυσσῆος ταλασίφρονος. αὐτὰρ ὁ τῇσιν</line><line lnr="18.312">αὐτὸς διογενῆς μετέφη πολύμητις Ὀδυσσεύς:</line><line lnr="18.313">δμῳαὶ Ὀδυσσῆος, δὴν οἰχομένοιο ἄνακτος,</line><line lnr="18.314">ἔρχεσθε πρὸς δώμαθ᾽, ἵν᾽ αἰδοίη βασίλεια:</line><line lnr="18.315">τῇ δὲ παρ᾽ ἠλάκατα στροφαλίζετε,  τέρπετε δ᾽ αὐτὴν</line><line lnr="18.316">ἥμεναι ἐν μεγάρῳ, ἢ εἴρια πείκετε χερσίν:</line><line lnr="18.317">αὐτὰρ ἐγὼ τούτοισι φάος πάντεσσι παρέξω.</line><line lnr="18.318">ἤν περ γάρ κ᾽ ἐθέλωσιν ἐΰθρονον Ἠῶ μίμνειν,</line><line lnr="18.319">οὔ τί με νικήσουσι: πολυτλήμων δὲ μάλ᾽ εἰμί.</line><line lnr="18.320">ὣς ἔφαθ᾽,  αἱ δ᾽ ἐγέλασσαν, ἐς ἀλλήλας δὲ ἴδοντο.</line><line lnr="18.321">τὸν δ᾽ αἰσχρῶς ἐνένιπε Μελανθὼ καλλιπάρῃος,</line><line lnr="18.322">τὴν Δολίος μὲν ἔτικτε, κόμισσε δὲ Πηνελόπεια,</line><line lnr="18.323">παῖδα δὲ ὣς ἀτίταλλε, δίδου δ᾽ ἄρ᾽ ἀθύρματα θυμῷ:</line><line lnr="18.324">ἀλλ᾽ οὐδ᾽ ὣς ἔχε πένθος ἐνὶ φρεσὶ Πηνελοπείης,</line><line lnr="18.325">ἀλλ᾽ ἥ γ᾽ Εὐρυμάχῳ μισγέσκετο καὶ φιλέεσκεν.</line><line lnr="18.326">ἥ ῥ᾽ Ὀδυσῆ᾽ ἐνένιπεν ὀνειδείοις ἐπέεσσιν:</line><line lnr="18.327">ξεῖνε τάλαν, σύ γέ τις φρένας ἐκπεπαταγμένος ἐσσί,</line><line lnr="18.328">οὐδ᾽ ἐθέλεις εὕδειν χαλκήϊον ἐς δόμον ἐλθών,</line><line lnr="18.329">ἠέ που ἐς λέσχην, ἀλλ᾽ ἐνθάδε πόλλ᾽ ἀγορεύεις,</line><line lnr="18.330">θαρσαλέως πολλοῖσι μετ᾽ ἀνδράσιν,  οὐδέ τι θυμῷ</line><line lnr="18.331">ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ</line><line lnr="18.332">τοιοῦτος νόος ἐστίν: ὃ καὶ μεταμώνια βάζεις.</line><line lnr="18.333">ἦ ἀλύεις, ὅτι Ἶρον ἐνίκησας τὸν ἀλήτην;</line><line lnr="18.334">μή τίς τοι τάχα Ἴρου ἀμείνων ἄλλος ἀναστῇ,</line><line lnr="18.335">ὅς τίς σ᾽ ἀμφὶ κάρη κεκοπὼς χερσὶ στιβαρῇσι</line><line lnr="18.336">δώματος ἐκπέμψῃσι, φορύξας αἵματι πολλῷ.</line><line lnr="18.337">τὴν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="18.338">ἦ τάχα Τηλεμάχῳ ἐρέω, κύον, οἷ᾽ ἀγορεύεις,</line><line lnr="18.339">κεῖσ᾽ ἐλθών, ἵνα σ᾽ αὖθι διὰ μελεϊστὶ τάμῃσιν.</line><line lnr="18.340">ὣς εἰπὼν ἐπέεσσι διεπτοίησε γυναῖκας.</line><line lnr="18.341">βὰν δ᾽ ἴμεναι διὰ δῶμα, λύθεν δ᾽ ὑπὸ γυῖα ἑκάστης</line><line lnr="18.342">ταρβοσύνῃ: φὰν γάρ μιν ἀληθέα μυθήσασθαι.</line><line lnr="18.343">αὐτὰρ ὁ πὰρ λαμπτῆρσι φαείνων αἰθομένοισιν</line><line lnr="18.344">ἑστήκειν ἐς πάντας ὁρώμενος: ἄλλα δέ οἱ κῆρ</line><line lnr="18.345">ὥρμαινε φρεσὶν ᾗσιν,  ἅ ῥ᾽ οὐκ ἀτέλεστα γένοντο.</line><line lnr="18.346">μνηστῆρας δ᾽ οὐ πάμπαν ἀγήνορας εἴα Ἀθήνη</line><line lnr="18.347">λώβης ἴσχεσθαι θυμαλγέος, ὄφρ᾽ ἔτι μᾶλλον</line><line lnr="18.348">δύη ἄχος κραδίην Λαερτιάδεω Ὀδυσῆος.</line><line lnr="18.349">τοῖσιν δ᾽ Εὐρύμαχος, Πολύβου πάϊς, ἦρχ᾽ ἀγορεύειν,</line><line lnr="18.350">κερτομέων Ὀδυσῆα: γέλω δ᾽ ἑτάροισιν ἔτευχε.</line><line lnr="18.351">κέκλυτέ μευ, μνηστῆρες ἀγακλειτῆς βασιλείης,</line><line lnr="18.352">ὄφρ᾽ εἴπω τά με θυμὸς ἐνὶ στήθεσσι κελεύει.</line><line lnr="18.353">οὐκ ἀθεεὶ ὅδ᾽ ἀνὴρ Ὀδυσήϊον ἐς δόμον ἵκει:</line><line lnr="18.354">ἔμπης μοι δοκέει δαίδων σέλας ἔμμεναι αὐτοῦ</line><line lnr="18.355">κὰκ κεφαλῆς,  ἐπεὶ οὔ οἱ ἔνι τρίχες οὐδ᾽ ἠβαιαί.</line><line lnr="18.356">ἦ ῥ᾽, ἅμα τε προσέειπεν Ὀδυσσῆα πτολίπορθον:</line><line lnr="18.357">ξεῖν᾽, ἦ ἄρ κ᾽ ἐθέλοις θητευέμεν, εἴ σ᾽ ἀνελοίμην,</line><line lnr="18.358">ἀγροῦ ἐπ᾽ ἐσχατιῆς—μισθὸς δέ τοι ἄρκιος ἔσται—</line><line lnr="18.359">αἱμασιάς τε λέγων καὶ δένδρεα μακρὰ φυτεύων;</line><line lnr="18.360">ἔνθα κ᾽ ἐγὼ σῖτον μὲν ἐπηετανὸν παρέχοιμι,</line><line lnr="18.361">εἵματα δ᾽ ἀμφιέσαιμι ποσίν θ᾽ ὑποδήματα δοίην.</line><line lnr="18.362">ἀλλ᾽ ἐπεὶ οὖν δὴ ἔργα κάκ᾽ ἔμμαθες, οὐκ ἐθελήσεις</line><line lnr="18.363">ἔργον ἐποίχεσθαι, ἀλλὰ πτώσσειν κατὰ δῆμον</line><line lnr="18.364">βούλεαι, ὄφρ᾽ ἄν ἔχῃς βόσκειν σὴν γαστέρ᾽ ἄναλτον.</line><line lnr="18.365">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="18.366">Εὐρύμαχ᾽,  εἰ γὰρ νῶϊν ἔρις ἔργοιο γένοιτο</line><line lnr="18.367">ὥρῃ ἐν εἰαρινῇ, ὅτε τ᾽ ἤματα μακρὰ πέλονται,</line><line lnr="18.368">ἐν ποίῃ, δρέπανον μὲν ἐγὼν εὐκαμπὲς ἔχοιμι,</line><line lnr="18.369">καὶ δὲ σὺ τοῖον ἔχοις, ἵνα πειρησαίμεθα ἔργου</line><line lnr="18.370">νήστιες ἄχρι μάλα κνέφαος,  ποίη δὲ παρείη.</line><line lnr="18.371">εἰ δ᾽ αὖ καὶ βόες εἶεν ἐλαυνέμεν, οἵ περ ἄριστοι,</line><line lnr="18.372">αἴθωνες, μεγάλοι, ἄμφω κεκορηότε ποίης,</line><line lnr="18.373">ἥλικες, ἰσοφόροι, τῶν τε σθένος οὐκ ἀλαπαδνόν,</line><line lnr="18.374">τετράγυον δ᾽ εἴη, εἴκοι δ᾽ ὑπὸ βῶλος ἀρότρῳ:</line><line lnr="18.375">τῷ κέ μ᾽ ἴδοις,  εἰ ὦλκα διηνεκέα προταμοίμην.</line><line lnr="18.376">εἰ δ᾽ αὖ καὶ πόλεμόν ποθεν ὁρμήσειε Κρονίων</line><line lnr="18.377">σήμερον, αὐτὰρ ἐμοὶ σάκος εἴη καὶ δύο δοῦρε</line><line lnr="18.378">καὶ κυνέη πάγχαλκος, ἐπὶ κροτάφοις ἀραρυῖα,</line><line lnr="18.379">τῷ κέ μ᾽ ἴδοις πρώτοισιν ἐνὶ προμάχοισι μιγέντα,</line><line lnr="18.380">οὐδ᾽ ἄν μοι τὴν γαστέρ᾽ ὀνειδίζων ἀγορεύοις.</line><line lnr="18.381">ἀλλὰ μάλ᾽ ὑβρίξεις, καί τοι νόος ἐστὶν ἀπηνής:</line><line lnr="18.382">καί πού τις δοκέεις μέγας ἔμμεναι ἠδὲ κραταιός,</line><line lnr="18.383">οὕνεκα πὰρ παύροισι καὶ οὐκ ἀγαθοῖσιν ὁμιλεῖς.</line><line lnr="18.384">εἰ δ᾽ Ὀδυσεὺς ἔλθοι καὶ ἵκοιτ᾽ ἐς πατρίδα γαῖαν,</line><line lnr="18.385">αἶψά κέ τοι τὰ θύρετρα,  καὶ εὐρέα περ μάλ᾽ ἐόντα,</line><line lnr="18.386">φεύγοντι στείνοιτο διὲκ προθύροιο θύραζε.</line><line lnr="18.387">ὣς ἔφατ᾽, Εὐρύμαχος δ᾽ ἐχολώσατο κηρόθι μᾶλλον,</line><line lnr="18.388">καί μιν ὑπόδρα ἰδὼν ἔπεα πτερόεντα προσηύδα:</line><line lnr="18.389">ἆ δείλ᾽, ἦ τάχα τοι τελέω κακόν, οἷ᾽ ἀγορεύεις</line><line lnr="18.390">θαρσαλέως πολλοῖσι μετ᾽ ἀνδράσιν,  οὐδέ τι θυμῷ</line><line lnr="18.391">ταρβεῖς: ἦ ῥά σε οἶνος ἔχει φρένας, ἤ νύ τοι αἰεὶ</line><line lnr="18.392">τοιοῦτος νόος ἐστίν: ὃ καὶ μεταμώνια βάζεις.</line><line lnr="18.393">ἦ ἀλύεις, ὅτι Ἶρον ἐνίκησας τὸν ἀλήτην;</line><line lnr="18.394">ὣς ἄρα φωνήσας σφέλας ἔλλαβεν: αὐτὰρ Ὀδυσσεὺς</line><line lnr="18.395">Ἀμφινόμου πρὸς γοῦνα καθέζετο Δουλιχιῆος,</line><line lnr="18.396">Εὐρύμαχον δείσας: ὁ δ᾽ ἄρ᾽ οἰνοχόον βάλε χεῖρα</line><line lnr="18.397">δεξιτερήν: πρόχοος δὲ χαμαὶ βόμβησε πεσοῦσα,</line><line lnr="18.398">αὐτὰρ ὅ γ᾽ οἰμώξας πέσεν ὕπτιος ἐν κονίῃσι.</line><line lnr="18.399">μνηστῆρες δ᾽ ὁμάδησαν ἀνὰ μέγαρα σκιόεντα,</line><line lnr="18.400">ὧδε δέ τις εἴπεσκεν ἰδὼν ἐς πλησίον ἄλλον:</line><line lnr="18.401">αἴθ᾽ ὤφελλ᾽ ὁ ξεῖνος ἀλώμενος ἄλλοθ᾽ ὀλέσθαι</line><line lnr="18.402">πρὶν ἐλθεῖν: τῷ οὔ τι τόσον κέλαδον μετέθηκε.</line><line lnr="18.403">νῦν δὲ περὶ πτωχῶν ἐριδαίνομεν, οὐδέ τι δαιτὸς</line><line lnr="18.404">ἐσθλῆς ἔσσεται ἦδος, ἐπεὶ τὰ χερείονα νικᾷ.</line><line lnr="18.405">τοῖσι δὲ καὶ μετέειφ᾽ ἱερὴ ἲς Τηλεμάχοιο</line><line lnr="18.406">δαιμόνιοι, μαίνεσθε καὶ οὐκέτι κεύθετε θυμῷ</line><line lnr="18.407">βρωτὺν οὐδὲ ποτῆτα: θεῶν νύ τις ὔμμ᾽ ὀροθύνει.</line><line lnr="18.408">ἀλλ᾽ εὖ δαισάμενοι κατακείετε οἴκαδ᾽ ἰόντες,</line><line lnr="18.409">ὁππότε θυμὸς ἄνωγε: διώκω δ᾽ οὔ τιν᾽ ἐγώ γε.</line><line lnr="18.410">ὣς ἔφαθ᾽, οἱ δ᾽ ἄρα πάντες ὀδὰξ ἐν χείλεσι φύντες</line><line lnr="18.411">Τηλέμαχον θαύμαζον,  ὃ θαρσαλέως ἀγόρευε.</line><line lnr="18.412">τοῖσιν δ᾽ Ἀμφίνομος ἀγορήσατο καὶ μετέειπε</line><line lnr="18.413">Νίσου φαίδιμος υἱός, Ἀρητιάδαο ἄνακτος:</line><line lnr="18.414">ὦ φίλοι, οὐκ ἂν δή τις ἐπὶ ῥηθέντι δικαίῳ</line><line lnr="18.415">ἀντιβίοις ἐπέεσσι καθαπτόμενος χαλεπαίνοι:</line><line lnr="18.416">μήτε τι τὸν ξεῖνον στυφελίζετε μήτε τιν᾽ ἄλλον</line><line lnr="18.417">δμώων, οἳ κατὰ δώματ᾽ Ὀδυσσῆος θείοιο.</line><line lnr="18.418">ἀλλ᾽ ἄγετ᾽, οἰνοχόος μὲν ἐπαρξάσθω δεπάεσσιν,</line><line lnr="18.419">ὄφρα σπείσαντες κατακείομεν οἴκαδ᾽ ἰόντες:</line><line lnr="18.420">τὸν ξεῖνον δὲ ἐῶμεν ἐνὶ μεγάροις Ὀδυσῆος</line><line lnr="18.421">Τηλεμάχῳ μελέμεν: τοῦ γὰρ φίλον ἵκετο δῶμα.</line><line lnr="18.422">ὣς φάτο, τοῖσι δὲ πᾶσιν ἑαδότα μῦθον ἔειπε.</line><line lnr="18.423">τοῖσιν δὲ κρητῆρα κεράσσατο Μούλιος ἥρως,</line><line lnr="18.424">κῆρυξ Δουλιχιεύς: θεράπων δ᾽ ἦν Ἀμφινόμοιο:</line><line lnr="18.425">νώμησεν δ᾽ ἄρα πᾶσιν ἐπισταδόν: οἱ δὲ θεοῖσι</line><line lnr="18.426">σπείσαντες μακάρεσσι πίον μελιηδέα οἶνον.</line><line lnr="18.427">αὐτὰρ ἐπεὶ σπεῖσάν τ᾽ ἔπιόν θ᾽ ὅσον ἤθελε θυμός,</line><line lnr="18.428">βάν ῥ᾽ ἴμεναι κείοντες ἑὰ πρὸς δώμαθ᾽ ἕκαστος.</line></lvl><lvl d="Odysseus meets Penelope" c="c6d4ff" f="000000" sz="604"><line lnr="19.1">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</line><line lnr="19.2">μνηστήρεσσι φόνον σὺν Ἀθήνῃ μερμηρίζων:</line><line lnr="19.3">αἶψα δὲ Τηλέμαχον ἔπεα πτερόεντα προσηύδα:</line><line lnr="19.4">Τηλέμαχε, χρὴ τεύχε᾽ ἀρήϊα κατθέμεν εἴσω</line><line lnr="19.5">πάντα μάλ᾽: αὐτὰρ μνηστῆρας μαλακοῖς ἐπέεσσι</line><line lnr="19.6">παρφάσθαι, ὅτε κέν σε μεταλλῶσιν ποθέοντες:</line><line lnr="19.7">ἐκ καπνοῦ κατέθηκ᾽, ἐπεὶ οὐκέτι τοῖσιν ἐῴκει</line><line lnr="19.8">οἷά ποτε Τροίηνδε κιὼν κατέλειπεν Ὀδυσσεύς,</line><line lnr="19.9">ἀλλὰ κατῄκισται, ὅσσον πυρὸς ἵκετ᾽ ἀϋτμή.</line><line lnr="19.10">πρὸς δ᾽ ἔτι καὶ τόδε μεῖζον ἐνὶ φρεσὶν ἔβαλε δαίμων</line><line lnr="19.11">μή πως οἰνωθέντες, ἔριν στήσαντες ἐν ὑμῖν,</line><line lnr="19.12">ἀλλήλους τρώσητε καταισχύνητέ τε δαῖτα</line><line lnr="19.13">καὶ μνηστύν: αὐτὸς γὰρ ἐφέλκεται ἄνδρα σίδηρος.</line><line lnr="19.14">ὣς φάτο, Τηλέμαχος δὲ φίλῳ ἐπεπείθετο πατρί,</line><line lnr="19.15">ἐκ δὲ καλεσσάμενος προσέφη τροφὸν Εὐρύκλειαν:</line><line lnr="19.16">μαῖ᾽, ἄγε δή μοι ἔρυξον ἐνὶ μεγάροισι γυναῖκας,</line><line lnr="19.17">ὄφρα κεν ἐς θάλαμον καταθείομαι ἔντεα πατρὸς</line><line lnr="19.18">καλά, τά μοι κατὰ οἶκον ἀκηδέα καπνὸς ἀμέρδει</line><line lnr="19.19">πατρὸς ἀποιχομένοιο: ἐγὼ δ᾽ ἔτι νήπιος ἦα.</line><line lnr="19.20">νῦν δ᾽ ἐθέλω καταθέσθαι,  ἵν᾽ οὐ πυρὸς ἵξετ᾽ ἀϋτμή.</line><line lnr="19.21">τὸν δ᾽ αὖτε προσέειπε φίλη τροφὸς Εὐρύκλεια:</line><line lnr="19.22">αἲ γὰρ δή ποτε, τέκνον, ἐπιφροσύνας ἀνέλοιο</line><line lnr="19.23">οἴκου κήδεσθαι καὶ κτήματα πάντα φυλάσσειν.</line><line lnr="19.24">ἀλλ᾽ ἄγε, τίς τοι ἔπειτα μετοιχομένη φάος οἴσει;</line><line lnr="19.25">δμῳὰς δ᾽ οὐκ εἴας προβλωσκέμεν,  αἵ κεν ἔφαινον.</line><line lnr="19.26">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="19.27">ξεῖνος ὅδ᾽: οὐ γὰρ ἀεργὸν ἀνέξομαι ὅς κεν ἐμῆς γε</line><line lnr="19.28">χοίνικος ἅπτηται, καὶ τηλόθεν εἰληλουθώς.</line><line lnr="19.29">ὣς ἄρ᾽ ἐφώνησεν, τῇ δ᾽ ἄπτερος ἔπλετο μῦθος.</line><line lnr="19.30">κλήϊσεν δὲ θύρας μεγάρων εὖ ναιεταόντων.</line><line lnr="19.31">τὼ δ᾽ ἄρ᾽ ἀναΐξαντ᾽ Ὀδυσεὺς καὶ φαίδιμος υἱὸς</line><line lnr="19.32">ἐσφόρεον κόρυθάς τε καὶ ἀσπίδας ὀμφαλοέσσας</line><line lnr="19.33">ἔγχεά τ᾽ ὀξυόεντα: πάροιθε δὲ Παλλὰς Ἀθήνη,</line><line lnr="19.34">χρύσεον λύχνον ἔχουσα, φάος περικαλλὲς ἐποίει.</line><line lnr="19.35">δὴ τότε Τηλέμαχος προσεφώνεεν ὃν πατέρ᾽ αἶψα:</line><line lnr="19.36">ὦ πάτερ, ἦ μέγα θαῦμα τόδ᾽ ὀφθαλμοῖσιν ὁρῶμαι.</line><line lnr="19.37">ἔμπης μοι τοῖχοι μεγάρων καλαί τε μεσόδμαι,</line><line lnr="19.38">εἰλάτιναί τε δοκοί, καὶ κίονες ὑψόσ᾽ ἔχοντες</line><line lnr="19.39">φαίνοντ᾽ ὀφθαλμοῖς ὡς εἰ πυρὸς αἰθομένοιο.</line><line lnr="19.40">ἦ μάλα τις θεὸς ἔνδον,  οἳ οὐρανὸν εὐρὺν ἔχουσι.</line><line lnr="19.41">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.42">σίγα καὶ κατὰ σὸν νόον ἴσχανε μηδ᾽ ἐρέεινε:</line><line lnr="19.43">αὕτη τοι δίκη ἐστὶ θεῶν, οἳ Ὄλυμπον ἔχουσιν.</line><line lnr="19.44">ἀλλὰ σὺ μὲν κατάλεξαι, ἐγὼ δ᾽ ὑπολείψομαι αὐτοῦ,</line><line lnr="19.45">ὄφρα κ᾽ ἔτι δμῳὰς καὶ μητέρα σὴν ἐρεθίζω:</line><line lnr="19.46">ἡ δέ μ᾽ ὀδυρομένη εἰρήσεται ἀμφὶς ἕκαστα.</line><line lnr="19.47">ὣς φάτο, Τηλέμαχος δὲ διὲκ μεγάροιο βεβήκει</line><line lnr="19.48">κείων ἐς θάλαμον, δαΐδων ὕπο λαμπομενάων,</line><line lnr="19.49">ἔνθα πάρος κοιμᾶθ᾽, ὅτε μιν γλυκὺς ὕπνος ἱκάνοι:</line><line lnr="19.50">ἔνθ᾽ ἄρα καὶ τότ᾽ ἔλεκτο καὶ Ἠῶ δῖαν ἔμιμνεν.</line><line lnr="19.51">αὐτὰρ ὁ ἐν μεγάρῳ ὑπελείπετο δῖος Ὀδυσσεύς,</line><line lnr="19.52">μνηστήρεσσι φόνον σὺν Ἀθήνῃ μερμηρίζων.</line><line lnr="19.53">ἡ δ᾽ ἴεν ἐκ θαλάμοιο περίφρων Πηνελόπεια,</line><line lnr="19.54">Ἀρτέμιδι ἰκέλη ἠὲ χρυσέῃ Ἀφροδίτῃ.</line><line lnr="19.55">τῇ παρὰ μὲν κλισίην πυρὶ κάτθεσαν,  ἔνθ᾽ ἄρ᾽ ἐφῖζε,</line><line lnr="19.56">δινωτὴν ἐλέφαντι καὶ ἀργύρῳ: ἥν ποτε τέκτων</line><line lnr="19.57">ποίησ᾽ Ἰκμάλιος, καὶ ὑπὸ θρῆνυν ποσὶν ἧκε</line><line lnr="19.58">προσφυέ᾽ ἐξ αὐτῆς, ὅθ᾽ ἐπὶ μέγα βάλλετο κῶας.</line><line lnr="19.59">ἔνθα καθέζετ᾽ ἔπειτα περίφρων Πηνελόπεια.</line><line lnr="19.60">ἦλθον δὲ δμῳαὶ λευκώλενοι ἐκ μεγάροιο.</line><line lnr="19.61">αἱ δ᾽ ἀπὸ μὲν σῖτον πολὺν ᾕρεον ἠδὲ τραπέζας</line><line lnr="19.62">καὶ δέπα, ἔνθεν ἄρ᾽ ἄνδρες ὑπερμενέοντες ἔπινον:</line><line lnr="19.63">πῦρ δ᾽ ἀπὸ λαμπτήρων χαμάδις βάλον, ἄλλα δ᾽ ἐπ᾽ αὐτῶν</line><line lnr="19.64">νήησαν ξύλα πολλά, φόως ἔμεν ἠδὲ θέρεσθαι.</line><line lnr="19.65">ἡ δ᾽ Ὀδυσῆ᾽ ἐνένιπε Μελανθὼ δεύτερον αὖτις:</line><line lnr="19.66">ξεῖν᾽, ἔτι καὶ νῦν ἐνθάδ᾽ ἀνιήσεις διὰ νύκτα</line><line lnr="19.67">δινεύων κατὰ οἶκον, ὀπιπεύσεις δὲ γυναῖκας;</line><line lnr="19.68">ἀλλ᾽ ἔξελθε θύραζε, τάλαν, καὶ δαιτὸς ὄνησο:</line><line lnr="19.69">ἢ τάχα καὶ δαλῷ βεβλημένος εἶσθα θύραζε.</line><line lnr="19.70">τὴν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="19.71">δαιμονίη,  τί μοι ὧδ᾽ ἐπέχεις κεκοτηότι θυμῷ;</line><line lnr="19.72">ἦ ὅτι δὴ ῥυπόω, κακὰ δὲ χροῒ εἵματα εἷμαι,</line><line lnr="19.73">πτωχεύω δ᾽ ἀνὰ δῆμον; ἀναγκαίη γὰρ ἐπείγει.</line><line lnr="19.74">τοιοῦτοι πτωχοὶ καὶ ἀλήμονες ἄνδρες ἔασι</line><line lnr="19.75">καὶ γὰρ ἐγώ ποτε οἶκον ἐν ἀνθρώποισιν ἔναιον</line><line lnr="19.76">ὄλβιος ἀφνειὸν καὶ πολλάκι δόσκον ἀλήτῃ,</line><line lnr="19.77">τοίῳ ὁποῖος ἔοι καὶ ὅτευ κεχρημένος ἔλθοι:</line><line lnr="19.78">ἦσαν δὲ δμῶες μάλα μυρίοι, ἄλλα τε πολλὰ</line><line lnr="19.79">οἷσίν τ᾽ εὖ ζώουσι καὶ ἀφνειοὶ καλέονται.</line><line lnr="19.80">ἀλλὰ Ζεὺς ἀλάπαξε Κρονίων: ἤθελε γάρ που:</line><line lnr="19.81">τῷ νῦν μήποτε καὶ σύ, γύναι, ἀπὸ πᾶσαν ὀλέσσῃς</line><line lnr="19.82">ἀγλαΐην, τῇ νῦν γε μετὰ δμῳῇσι κέκασσαι:</line><line lnr="19.83">μή πώς τοι δέσποινα κοτεσσαμένη χαλεπήνῃ,</line><line lnr="19.84">ἢ Ὀδυσεὺς ἔλθῃ: ἔτι γὰρ καὶ ἐλπίδος αἶσα.</line><line lnr="19.85">εἰ δ᾽ ὁ μὲν ὣς ἀπόλωλε καὶ οὐκέτι νόστιμός ἐστιν,</line><line lnr="19.86">ἀλλ᾽ ἤδη παῖς τοῖος Ἀπόλλωνός γε ἕκητι,</line><line lnr="19.87">Τηλέμαχος: τὸν δ᾽ οὔ τις ἐνὶ μεγάροισι γυναικῶν</line><line lnr="19.88">λήθει ἀτασθάλλουσ᾽, ἐπεὶ οὐκέτι τηλίκος ἐστίν.</line><line lnr="19.89">ὣς φάτο, τοῦ δ᾽ ἤκουσε περίφρων Πηνελόπεια,</line><line lnr="19.90">ἀμφίπολον δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="19.91">πάντως, θαρσαλέη, κύον ἀδεές, οὔ τί με λήθεις</line><line lnr="19.92">ἔρδουσα μέγα ἔργον, ὃ σῇ κεφαλῇ ἀναμάξεις:</line><line lnr="19.93">πάντα γὰρ εὖ ᾔδησθ᾽, ἐπεὶ ἐξ ἐμεῦ ἔκλυες αὐτῆς</line><line lnr="19.94">ὡς τὸν ξεῖνον ἔμελλον ἐνὶ μεγάροισιν ἐμοῖσιν</line><line lnr="19.95">ἀμφὶ πόσει εἴρεσθαι,  ἐπεὶ πυκινῶς ἀκάχημαι.</line><line lnr="19.96">ἦ ῥα καὶ Εὐρυνόμην ταμίην πρὸς μῦθον ἔειπεν:</line><line lnr="19.97">Εὐρυνόμη, φέρε δὴ δίφρον καὶ κῶας ἐπ᾽ αὐτοῦ,</line><line lnr="19.98">ὄφρα καθεζόμενος εἴπῃ ἔπος ἠδ᾽ ἐπακούσῃ</line><line lnr="19.99">ὁ ξεῖνος ἐμέθεν: ἐθέλω δέ μιν ἐξερέεσθαι.</line><line lnr="19.100">ὣς ἔφαθ᾽,  ἡ δὲ μάλ᾽ ὀτραλέως κατέθηκε φέρουσα</line><line lnr="19.101">δίφρον ἐΰξεστον καὶ ἐπ᾽ αὐτῷ κῶας ἔβαλλεν:</line><line lnr="19.102">ἔνθα καθέζετ᾽ ἔπειτα πολύτλας δῖος Ὀδυσσεύς.</line><line lnr="19.103">τοῖσι δὲ μύθων ἦρχε περίφρων Πηνελόπεια:</line><line lnr="19.104">ξεῖνε, τὸ μέν σε πρῶτον ἐγὼν εἰρήσομαι αὐτή:</line><line lnr="19.105">τίς πόθεν εἶς ἀνδρῶν;  πόθι τοι πόλις ἠδὲ τοκῆες;</line><line lnr="19.106">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.107">ὦ γύναι, οὐκ ἄν τίς σε βροτῶν ἐπ᾽ ἀπείρονα γαῖαν</line><line lnr="19.108">νεικέοι: ἦ γάρ σευ κλέος οὐρανὸν εὐρὺν ἱκάνει,</line><line lnr="19.109">ὥς τέ τευ ἢ βασιλῆος ἀμύμονος, ὅς τε θεουδὴς</line><line lnr="19.110">ἀνδράσιν ἐν πολλοῖσι καὶ ἰφθίμοισιν ἀνάσσων</line><line lnr="19.111">εὐδικίας ἀνέχῃσι, φέρῃσι δὲ γαῖα μέλαινα</line><line lnr="19.112">πυροὺς καὶ κριθάς, βρίθῃσι δὲ δένδρεα καρπῷ,</line><line lnr="19.113">τίκτῃ δ᾽ ἔμπεδα μῆλα, θάλασσα δὲ παρέχῃ ἰχθῦς</line><line lnr="19.114">ἐξ εὐηγεσίης, ἀρετῶσι δὲ λαοὶ ὑπ᾽ αὐτοῦ.</line><line lnr="19.115">τῷ ἐμὲ νῦν τὰ μὲν ἄλλα μετάλλα σῷ ἐνὶ οἴκῳ,</line><line lnr="19.116">μηδ᾽ ἐμὸν ἐξερέεινε γένος καὶ πατρίδα γαῖαν,</line><line lnr="19.117">μή μοι μᾶλλον θυμὸν ἐνιπλήσῃς ὀδυνάων</line><line lnr="19.118">μνησαμένῳ μάλα δ᾽ εἰμὶ πολύστονος: οὐδέ τί με χρὴ</line><line lnr="19.119">οἴκῳ ἐν ἀλλοτρίῳ γοόωντά τε μυρόμενόν τε</line><line lnr="19.120">ἧσθαι,  ἐπεὶ κάκιον πενθήμεναι ἄκριτον αἰεί:</line><line lnr="19.121">μή τίς μοι δμῳῶν νεμεσήσεται, ἠὲ σύ γ᾽ αὐτή,</line><line lnr="19.122">φῇ δὲ δακρυπλώειν βεβαρηότα με φρένας οἴνῳ.</line><line lnr="19.123">τὸν δ᾽ ἠμείβετ᾽ ἔπειτα περίφρων Πηνελόπεια:</line><line lnr="19.124">ξεῖν᾽, ἦ τοι μὲν ἐμὴν ἀρετὴν εἶδός τε δέμας τε</line><line lnr="19.125">ὤλεσαν ἀθάνατοι,  ὅτε Ἴλιον εἰσανέβαινον</line><line lnr="19.126">Ἀργεῖοι, μετὰ τοῖσι δ᾽ ἐμὸς πόσις ᾖεν Ὀδυσσεύς</line><line lnr="19.127">εἰ κεῖνός γ᾽ ἐλθὼν τὸν ἐμὸν βίον ἀμφιπολεύοι,</line><line lnr="19.128">μεῖζον κε κλέος εἴη ἐμὸν καὶ κάλλιον οὕτως.</line><line lnr="19.129">νῦν δ᾽ ἄχομαι: τόσα γάρ μοι ἐπέσσευεν κακὰ δαίμων.</line><line lnr="19.130">ὅσσοι γὰρ νήσοισιν ἐπικρατέουσιν ἄριστοι,</line><line lnr="19.131">Δουλιχίῳ τε Σάμῃ τε καὶ ὑλήεντι Ζακύνθῳ,</line><line lnr="19.132">οἵ τ᾽ αὐτὴν Ἰθάκην εὐδείελον ἀμφινέμονται,</line><line lnr="19.133">οἵ μ᾽ ἀεκαζομένην μνῶνται, τρύχουσι δὲ οἶκον.</line><line lnr="19.134">τῷ οὔτε ξείνων ἐμπάξομαι οὔθ᾽ ἱκετάων</line><line lnr="19.135">οὔτε τι κηρύκων,  οἳ δημιοεργοὶ ἔασιν:</line><line lnr="19.136">ἀλλ᾽ Ὀδυσῆ ποθέουσα φίλον κατατήκομαι ἦτορ.</line><line lnr="19.137">οἱ δὲ γάμον σπεύδουσιν: ἐγὼ δὲ δόλους τολυπεύω.</line><line lnr="19.138">φᾶρος μέν μοι πρῶτον ἐνέπνευσε φρεσὶ δαίμων,</line><line lnr="19.139">στησαμένῃ μέγαν ἱστόν, ἐνὶ μεγάροισιν ὑφαίνειν,</line><line lnr="19.140">λεπτὸν καὶ περίμετρον: ἄφαρ δ᾽ αὐτοῖς μετέειπον:</line><line lnr="19.141">κοῦροι, ἐμοὶ μνηστῆρες, ἐπεὶ θάνε δῖος Ὀδυσσεύς,</line><line lnr="19.142">μίμνετ᾽ ἐπειγόμενοι τὸν ἐμὸν γάμον, εἰς ὅ κε φᾶρος</line><line lnr="19.143">ἐκτελέσω—μή μοι μεταμώνια νήματ᾽ ὄληται—</line><line lnr="19.144">Λαέρτῃ ἥρωϊ ταφήϊον, εἰς ὅτε κέν μιν</line><line lnr="19.145">μοῖρ᾽ ὀλοὴ καθέλῃσι τανηλεγέος θανάτοιο:</line><line lnr="19.146">μή τίς μοι κατὰ δῆμον Ἀχαιϊάδων νεμεσήσῃ,</line><line lnr="19.147">αἴ κεν ἄτερ σπείρου κεῖται πολλὰ κτεατίσσας.</line><line lnr="19.148">ὣς ἐφάμην, τοῖσιν δ᾽ ἐπεπείθετο θυμὸς ἀγήνωρ.</line><line lnr="19.149">ἔνθα καὶ ἠματίη μὲν ὑφαίνεσκον μέγαν ἱστόν,</line><line lnr="19.150">νύκτας δ᾽ ἀλλύεσκον,  ἐπεὶ δαΐδας παραθείμην.</line><line lnr="19.151">ὣς τρίετες μὲν ἔληθον ἐγὼ καὶ ἔπειθον Ἀχαιούς:</line><line lnr="19.152">ἀλλ᾽ ὅτε τέτρατον ἦλθεν ἔτος καὶ ἐπήλυθον ὧραι,</line><line lnr="19.153">μηνῶν φθινόντων, περὶ δ᾽ ἤματα πόλλ᾽ ἐτελέσθη,</line><line lnr="19.154">καὶ τότε δή με διὰ δμῳάς, κύνας οὐκ ἀλεγούσας,</line><line lnr="19.155">εἷλον ἐπελθόντες καὶ ὁμόκλησαν ἐπέεσσιν.</line><line lnr="19.156">ὣς τὸ μὲν ἐξετέλεσσα, καὶ οὐκ ἐθέλουσ᾽, ὑπ᾽ ἀνάγκης:</line><line lnr="19.157">νῦν δ᾽ οὔτ᾽ ἐκφυγέειν δύναμαι γάμον οὔτε τιν᾽ ἄλλην</line><line lnr="19.158">μῆτιν ἔθ᾽ εὑρίσκω: μάλα δ᾽ ὀτρύνουσι τοκῆες</line><line lnr="19.159">γήμασθ᾽, ἀσχαλάᾳ δὲ πάϊς βίοτον κατεδόντων,</line><line lnr="19.160">γιγνώσκων: ἤδη γὰρ ἀνὴρ οἶός τε μάλιστα</line><line lnr="19.161">οἴκου κήδεσθαι, τῷ τε Ζεὺς κῦδος ὀπάζει.</line><line lnr="19.162">ἀλλὰ καὶ ὥς μοι εἰπὲ τεὸν γένος, ὁππόθεν ἐσσί.</line><line lnr="19.163">οὐ γὰρ ἀπὸ δρυός ἐσσι παλαιφάτου οὐδ᾽ ἀπὸ πέτρης.</line><line lnr="19.164">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.165">ὦ γύναι αἰδοίη Λαερτιάδεω Ὀδυσῆος,</line><line lnr="19.166">οὐκέτ᾽ ἀπολλήξεις τὸν ἐμὸν γόνον ἐξερέουσα;</line><line lnr="19.167">ἀλλ᾽ ἔκ τοι ἐρέω: ἦ μέν μ᾽ ἀχέεσσί γε δώσεις</line><line lnr="19.168">πλείοσιν ἢ ἔχομαι: ἡ γὰρ δίκη, ὁππότε πάτρης</line><line lnr="19.169">ἧς ἀπέῃσιν ἀνὴρ τόσσον χρόνον ὅσσον ἐγὼ νῦν,</line><line lnr="19.170">πολλὰ βροτῶν ἐπὶ ἄστε᾽ ἀλώμενος,  ἄλγεα πάσχων:</line><line lnr="19.171">ἀλλὰ καὶ ὣς ἐρέω ὅ μ᾽ ἀνείρεαι ἠδὲ μεταλλᾷς.</line><line lnr="19.172">Κρήτη τις γαῖ᾽ ἔστι, μέσῳ ἐνὶ οἴνοπι πόντῳ,</line><line lnr="19.173">καλὴ καὶ πίειρα, περίρρυτος: ἐν δ᾽ ἄνθρωποι</line><line lnr="19.174">πολλοί, ἀπειρέσιοι, καὶ ἐννήκοντα πόληες.</line><line lnr="19.175">ἄλλη δ᾽ ἄλλων γλῶσσα μεμιγμένη: ἐν μὲν Ἀχαιοί,</line><line lnr="19.176">ἐν δ᾽ Ἐτεόκρητες μεγαλήτορες, ἐν δὲ Κύδωνες,</line><line lnr="19.177">Δωριέες τε τριχάϊκες δῖοί τε Πελασγοί.</line><line lnr="19.178">τῇσι δ᾽ ἐνὶ Κνωσός, μεγάλη πόλις, ἔνθα τε Μίνως</line><line lnr="19.179">ἐννέωρος βασίλευε Διὸς μεγάλου ὀαριστής,</line><line lnr="19.180">πατρὸς ἐμοῖο πατήρ,  μεγαθύμου Δευκαλίωνος</line><line lnr="19.181">Δευκαλίων δ᾽ ἐμὲ τίκτε καὶ Ἰδομενῆα ἄνακτα:</line><line lnr="19.182">ἀλλ᾽ ὁ μὲν ἐν νήεσσι κορωνίσιν Ἴλιον ἴσω</line><line lnr="19.183">ᾤχεθ᾽ ἅμ᾽ Ἀτρείδῃσιν, ἐμοὶ δ᾽ ὄνομα κλυτὸν Αἴθων,</line><line lnr="19.184">ὁπλότερος γενεῇ: ὁ δ᾽ ἄρα πρότερος καὶ ἀρείων.</line><line lnr="19.185">ἔνθ᾽ Ὀδυσῆα ἐγὼν ἰδόμην καὶ ξείνια δῶκα.</line><line lnr="19.186">καὶ γὰρ τὸν Κρήτηνδε κατήγαγεν ἲς ἀνέμοιο,</line><line lnr="19.187">ἱέμενον Τροίηνδε παραπλάγξασα Μαλειῶν:</line><line lnr="19.188">στῆσε δ᾽ ἐν Ἀμνισῷ, ὅθι τε σπέος Εἰλειθυίης,</line><line lnr="19.189">ἐν λιμέσιν χαλεποῖσι, μόγις δ᾽ ὑπάλυξεν ἀέλλας.</line><line lnr="19.190">αὐτίκα δ᾽ Ἰδομενῆα μετάλλα ἄστυδ᾽ ἀνελθών:</line><line lnr="19.191">ξεῖνον γάρ οἱ ἔφασκε φίλον τ᾽ ἔμεν αἰδοῖόν τε.</line><line lnr="19.192">τῷ δ᾽ ἤδη δεκάτη ἢ ἑνδεκάτη πέλεν ἠὼς</line><line lnr="19.193">οἰχομένῳ σὺν νηυσὶ κορωνίσιν Ἴλιον εἴσω.</line><line lnr="19.194">τὸν μὲν ἐγὼ πρὸς δώματ᾽ ἄγων ἐῢ ἐξείνισσα,</line><line lnr="19.195">ἐνδυκέως φιλέων,  πολλῶν κατὰ οἶκον ἐόντων:</line><line lnr="19.196">καί οἱ τοῖς ἄλλοις ἑτάροις, οἳ ἅμ᾽ αὐτῷ ἕποντο,</line><line lnr="19.197">δημόθεν ἄλφιτα δῶκα καὶ αἴθοπα οἶνον ἀγείρας</line><line lnr="19.198">καὶ βοῦς ἱρεύσασθαι, ἵνα πλησαίατο θυμόν.</line><line lnr="19.199">ἔνθα δυώδεκα μὲν μένον ἤματα δῖοι Ἀχαιοί:</line><line lnr="19.200">εἴλει γὰρ Βορέης ἄνεμος μέγας οὐδ᾽ ἐπὶ γαίῃ</line><line lnr="19.201">εἴα ἵστασθαι, χαλεπὸς δέ τις ὤρορε δαίμων.</line><line lnr="19.202">τῇ τρισκαιδεκάτῃ δ᾽ ἄνεμος πέσε, τοὶ δ᾽ ἀνάγοντο.</line><line lnr="19.203">ἴσκε ψεύδεα πολλὰ λέγων ἐτύμοισιν ὁμοῖα:</line><line lnr="19.204">τῆς δ᾽ ἄρ᾽ ἀκουούσης ῥέε δάκρυα, τήκετο δὲ χρώς:</line><line lnr="19.205">ὡς δὲ χιὼν κατατήκετ᾽ ἐν ἀκροπόλοισιν ὄρεσσιν,</line><line lnr="19.206">ἥν τ᾽ Εὖρος κατέτηξεν, ἐπὴν Ζέφυρος καταχεύῃ:</line><line lnr="19.207">τηκομένης δ᾽ ἄρα τῆς ποταμοὶ πλήθουσι ῥέοντες:</line><line lnr="19.208">ὣς τῆς τήκετο καλὰ παρήϊα δάκρυ χεούσης,</line><line lnr="19.209">κλαιούσης ἑὸν ἄνδρα παρήμενον. αὐτὰρ Ὀδυσσεὺς</line><line lnr="19.210">θυμῷ μὲν γοόωσαν ἑὴν ἐλέαιρε γυναῖκα,</line><line lnr="19.211">ὀφθαλμοὶ δ᾽ ὡς εἰ κέρα ἕστασαν ἠὲ σίδηρος</line><line lnr="19.212">ἀτρέμας ἐν βλεφάροισι: δόλῳ δ᾽ ὅ γε δάκρυα κεῦθεν.</line><line lnr="19.213">ἡ δ᾽ ἐπεὶ οὖν τάρφθη πολυδακρύτοιο γόοιο,</line><line lnr="19.214">ἐξαῦτίς μιν ἔπεσσιν ἀμειβομένη προσέειπε:</line><line lnr="19.215">νῦν μὲν δή σευ,  ξεῖνέ γ᾽, ὀΐω πειρήσεσθαι,</line><line lnr="19.216">εἰ ἐτεὸν δὴ κεῖθι σὺν ἀντιθέοις ἑτάροισι</line><line lnr="19.217">ξείνισας ἐν μεγάροισιν ἐμὸν πόσιν, ὡς ἀγορεύεις.</line><line lnr="19.218">εἰπέ μοι ὁπποῖ᾽ ἄσσα περὶ χροῒ εἵματα ἕστο,</line><line lnr="19.219">αὐτός θ᾽ οἷος ἔην, καὶ ἑταίρους, οἵ οἱ ἕποντο.</line><line lnr="19.220">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.221">ὦ γύναι,  ἀργαλέον τόσσον χρόνον ἀμφὶς ἐόντα</line><line lnr="19.222">εἰπέμεν: ἤδη γάρ οἱ ἐεικοστὸν ἔτος ἐστὶν</line><line lnr="19.223">ἐξ οὗ κεῖθεν ἔβη καὶ ἐμῆς ἀπελήλυθε πάτρης:</line><line lnr="19.224">αὐτάρ τοι ἐρέω ὥς μοι ἰνδάλλεται ἦτορ.</line><line lnr="19.225">χλαῖναν πορφυρέην οὔλην ἔχε δῖος Ὀδυσσεύς,</line><line lnr="19.226">διπλῆν: αὐτάρ οἱ περόνη χρυσοῖο τέτυκτο</line><line lnr="19.227">αὐλοῖσιν διδύμοισι: πάροιθε δὲ δαίδαλον ἦεν:</line><line lnr="19.228">ἐν προτέροισι πόδεσσι κύων ἔχε ποικίλον ἐλλόν,</line><line lnr="19.229">ἀσπαίροντα λάων: τὸ δὲ θαυμάζεσκον ἅπαντες,</line><line lnr="19.230">ὡς οἱ χρύσεοι ἐόντες ὁ μὲν λάε νεβρὸν ἀπάγχων,</line><line lnr="19.231">αὐτὰρ ὁ ἐκφυγέειν μεμαὼς ἤσπαιρε πόδεσσι.</line><line lnr="19.232">τὸν δὲ χιτῶν᾽ ἐνόησα περὶ χροῒ σιγαλόεντα,</line><line lnr="19.233">οἷόν τε κρομύοιο λοπὸν κάτα ἰσχαλέοιο:</line><line lnr="19.234">τὼς μὲν ἔην μαλακός, λαμπρὸς δ᾽ ἦν ἠέλιος ὥς:</line><line lnr="19.235">ἦ μὲν πολλαί γ᾽ αὐτὸν ἐθηήσαντο γυναῖκες.</line><line lnr="19.236">ἄλλο δέ τοι ἐρέω, σὺ δ᾽ ἐνὶ φρεσὶ βάλλεο σῇσιν:</line><line lnr="19.237">οὐκ οἶδ᾽ ἢ τάδε ἕστο περὶ χροῒ οἴκοθ᾽ Ὀδυσσεύς,</line><line lnr="19.238">ἦ τις ἑταίρων δῶκε θοῆς ἐπὶ νηὸς ἰόντι,</line><line lnr="19.239">ἤ τίς που καὶ ξεῖνος, ἐπεὶ πολλοῖσιν Ὀδυσσεὺς</line><line lnr="19.240">ἔσκε φίλος: παῦροι γὰρ Ἀχαιῶν ἦσαν ὁμοῖοι.</line><line lnr="19.241">καί οἱ ἐγὼ χάλκειον ἄορ καὶ δίπλακα δῶκα</line><line lnr="19.242">καλὴν πορφυρέην καὶ τερμιόεντα χιτῶνα,</line><line lnr="19.243">αἰδοίως δ᾽ ἀπέπεμπον ἐϋσσέλμου ἐπὶ νηός.</line><line lnr="19.244">καὶ μέν οἱ κῆρυξ ὀλίγον προγενέστερος αὐτοῦ</line><line lnr="19.245">εἵπετο: καὶ τόν τοι μυθήσομαι,  οἷος ἔην περ.</line><line lnr="19.246">γυρὸς ἐν ὤμοισιν, μελανόχροος, οὐλοκάρηνος,</line><line lnr="19.247">Εὐρυβάτης δ᾽ ὄνομ᾽ ἔσκε: τίεν δέ μιν ἔξοχον ἄλλων</line><line lnr="19.248">ὧν ἑτάρων Ὀδυσεύς, ὅτι οἱ φρεσὶν ἄρτια ᾔδη.</line><line lnr="19.249">ὣς φάτο, τῇ δ᾽ ἔτι μᾶλλον ὑφ᾽ ἵμερον ὦρσε γόοιο,</line><line lnr="19.250">σήματ᾽ ἀναγνούσῃ τά οἱ ἔμπεδα πέφραδ᾽ Ὀδυσσεύς.</line><line lnr="19.251">ἡ δ᾽ ἐπεὶ οὖν τάρφθη πολυδακρύτοιο γόοιο.</line><line lnr="19.252">καὶ τότε μιν μύθοισιν ἀμειβομένη προσέειπε:</line><line lnr="19.253">νῦν μὲν δή μοι, ξεῖνε, πάρος περ ἐὼν ἐλεεινός,</line><line lnr="19.254">ἐν μεγάροισιν ἐμοῖσι φίλος τ᾽ ἔσῃ αἰδοῖός τε:</line><line lnr="19.255">αὐτὴ γὰρ τάδε εἵματ᾽ ἐγὼ πόρον,  οἷ᾽ ἀγορεύεις,</line><line lnr="19.256">πτύξασ᾽ ἐκ θαλάμου, περόνην τ᾽ ἐπέθηκα φαεινὴν</line><line lnr="19.257">κείνῳ ἄγαλμ᾽ ἔμεναι: τὸν δ᾽ οὐχ ὑποδέξομαι αὖτις</line><line lnr="19.258">οἴκαδε νοστήσαντα φίλην ἐς πατρίδα γαῖαν.</line><line lnr="19.259">τῷ ῥα κακῇ αἴσῃ κοίλης ἐπὶ νηὸς Ὀδυσσεὺς</line><line lnr="19.260">ᾤχετ᾽ ἐποψόμενος Κακοΐλιον οὐκ ὀνομαστήν.</line><line lnr="19.261">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.262">ὦ γύναι αἰδοίη Λαερτιάδεω Ὀδυσῆος,</line><line lnr="19.263">μηκέτι νῦν χρόα καλὸν ἐναίρεο, μηδέ τι θυμὸν</line><line lnr="19.264">τῆκε, πόσιν γοόωσα. νεμεσσῶμαί γε μὲν οὐδέν:</line><line lnr="19.265">καὶ γάρ τίς τ᾽ ἀλλοῖον ὀδύρεται ἄνδρ᾽ ὀλέσασα</line><line lnr="19.266">κουρίδιον, τῷ τέκνα τέκῃ φιλότητι μιγεῖσα,</line><line lnr="19.267">ἢ Ὀδυσῆ᾽, ὅν φασι θεοῖς ἐναλίγκιον εἶναι.</line><line lnr="19.268">ἀλλὰ γόου μὲν παῦσαι, ἐμεῖο δὲ σύνθεο μῦθον:</line><line lnr="19.269">νημερτέως γάρ τοι μυθήσομαι οὐδ᾽ ἐπικεύσω</line><line lnr="19.270">ὡς ἤδη Ὀδυσῆος ἐγὼ περὶ νόστου ἄκουσα</line><line lnr="19.271">ἀγχοῦ, Θεσπρωτῶν ἀνδρῶν ἐν πίονι δήμῳ,</line><line lnr="19.272">ζωοῦ: αὐτὰρ ἄγει κειμήλια πολλὰ καὶ ἐσθλὰ</line><line lnr="19.273">αἰτίζων ἀνὰ δῆμον. ἀτὰρ ἐρίηρας ἑταίρους</line><line lnr="19.274">ὤλεσε καὶ νῆα γλαφυρὴν ἐνὶ οἴνοπι πόντῳ,</line><line lnr="19.275">Θρινακίης ἄπο νήσου ἰών: ὀδύσαντο γὰρ αὐτῷ</line><line lnr="19.276">Ζεύς τε καὶ Ἠέλιος: τοῦ γὰρ βόας ἔκταν ἑταῖροι.</line><line lnr="19.277">οἱ μὲν πάντες ὄλοντο πολυκλύστῳ ἐνὶ πόντῳ:</line><line lnr="19.278">τὸν δ᾽ ἄρ᾽ ἐπὶ τρόπιος νεὸς ἔκβαλε κῦμ᾽ ἐπὶ χέρσου,</line><line lnr="19.279">Φαιήκων ἐς γαῖαν, οἳ ἀγχίθεοι γεγάασιν,</line><line lnr="19.280">οἳ δή μιν περὶ κῆρι θεὸν ὣς τιμήσαντο</line><line lnr="19.281">καί οἱ πολλὰ δόσαν πέμπειν τέ μιν ἤθελον αὐτοὶ</line><line lnr="19.282">οἴκαδ᾽ ἀπήμαντον. καί κεν πάλαι ἐνθάδ᾽ Ὀδυσσεὺς</line><line lnr="19.283">ἤην: ἀλλ᾽ ἄρα οἱ τό γε κέρδιον εἴσατο θυμῷ,</line><line lnr="19.284">χρήματ᾽ ἀγυρτάζειν πολλὴν ἐπὶ γαῖαν ἰόντι:</line><line lnr="19.285">ὣς περὶ κέρδεα πολλὰ καταθνητῶν ἀνθρώπων</line><line lnr="19.286">οἶδ᾽ Ὀδυσεύς, οὐδ᾽ ἄν τις ἐρίσσειε βροτὸς ἄλλος.</line><line lnr="19.287">ὥς μοι Θεσπρωτῶν βασιλεὺς μυθήσατο Φείδων:</line><line lnr="19.288">ὤμνυε δὲ πρὸς ἔμ᾽ αὐτόν, ἀποσπένδων ἐνὶ οἴκῳ,</line><line lnr="19.289">νῆα κατειρύσθαι καὶ ἐπαρτέας ἔμμεν ἑταίρους,</line><line lnr="19.290">οἳ δή μιν πέμψουσι φίλην ἐς πατρίδα γαῖαν.</line><line lnr="19.291">ἀλλ᾽ ἐμὲ πρὶν ἀπέπεμψε: τύχησε γὰρ ἐρχομένη νηῦς</line><line lnr="19.292">ἀνδρῶν Θεσπρωτῶν ἐς Δουλίχιον πολύπυρον.</line><line lnr="19.293">καί μοι κτήματ᾽ ἔδειξεν, ὅσα ξυναγείρατ᾽ Ὀδυσσεύς:</line><line lnr="19.294">καί νύ κεν ἐς δεκάτην γενεὴν ἕτερόν γ᾽ ἔτι βόσκοι,</line><line lnr="19.295">ὅσσα οἱ ἐν μεγάροις κειμήλια κεῖτο ἄνακτος.</line><line lnr="19.296">τὸν δ᾽ ἐς Δωδώνην φάτο βήμεναι, ὄφρα θεοῖο</line><line lnr="19.297">ἐκ δρυὸς ὑψικόμοιο Διὸς βουλὴν ἐπακούσαι,</line><line lnr="19.298">ὅππως νοστήσειε φίλην ἐς πατρίδα γαῖαν</line><line lnr="19.299">ἤδη δὴν ἀπεών, ἤ ἀμφαδὸν ἦε κρυφηδόν.</line><line lnr="19.300">ὣς ὁ μὲν οὕτως ἐστὶ σόος καὶ ἐλεύσεται ἤδη</line><line lnr="19.301">ἄγχι μάλ᾽, οὐδ᾽ ἔτι τῆλε φίλων καὶ πατρίδος αἴης</line><line lnr="19.302">δηρὸν ἀπεσσεῖται: ἔμπης δέ τοι ὅρκια δώσω.</line><line lnr="19.303">ἴστω νῦν Ζεὺς πρῶτα, θεῶν ὕπατος καὶ ἄριστος,</line><line lnr="19.304">ἱστίη τ᾽ Ὀδυσῆος ἀμύμονος, ἣν ἀφικάνω:</line><line lnr="19.305">ἦ μέν τοι τάδε πάντα τελείεται ὡς ἀγορεύω.</line><line lnr="19.306">τοῦδ᾽ αὐτοῦ λυκάβαντος ἐλεύσεται ἐνθάδ᾽ Ὀδυσσεύς,</line><line lnr="19.307">τοῦ μὲν φθίνοντος μηνός, τοῦ δ᾽ ἱσταμένοιο.</line><line lnr="19.308">τὸν δ᾽ αὖτε προσέειπε περίφρων Πηνελόπεια:</line><line lnr="19.309">αἲ γὰρ τοῦτο, ξεῖνε, ἔπος τετελεσμένον εἴη:</line><line lnr="19.310">τῷ κε τάχα γνοίης φιλότητά τε πολλά τε δῶρα</line><line lnr="19.311">ἐξ ἐμεῦ, ὡς ἄν τίς σε συναντόμενος μακαρίζοι.</line><line lnr="19.312">ἀλλά μοι ὧδ᾽ ἀνὰ θυμὸν ὀΐεται, ὡς ἔσεταί περ:</line><line lnr="19.313">οὔτ᾽ Ὀδυσεὺς ἔτι οἶκον ἐλεύσεται, οὔτε σὺ πομπῆς</line><line lnr="19.314">τεύξῃ, ἐπεὶ οὐ τοῖοι σημάντορές εἰσ᾽ ἐνὶ οἴκῳ</line><line lnr="19.315">οἷος Ὀδυσσεὺς ἔσκε μετ᾽ ἀνδράσιν, εἴ ποτ᾽ ἔην γε,</line><line lnr="19.316">ξείνους αἰδοίους ἀποπεμπέμεν ἠδὲ δέχεσθαι.</line><line lnr="19.317">ἀλλά μιν, ἀμφίπολοι, ἀπονίψατε, κάτθετε δ᾽ εὐνήν,</line><line lnr="19.318">δέμνια καὶ χλαίνας καὶ ῥήγεα σιγαλόεντα,</line><line lnr="19.319">ὥς κ᾽ εὖ θαλπιόων χρυσόθρονον Ἠῶ ἵκηται.</line><line lnr="19.320">ἠῶθεν δὲ μάλ᾽ ἦρι λοέσσαι τε χρῖσαί τε,</line><line lnr="19.321">ὥς κ᾽ ἔνδον παρὰ Τηλεμάχῳ δείπνοιο μέδηται</line><line lnr="19.322">ἥμενος ἐν μεγάρῳ: τῷ δ᾽ ἄλγιον ὅς κεν ἐκείνων</line><line lnr="19.323">τοῦτον ἀνιάζῃ θυμοφθόρος: οὐδέ τι ἔργον</line><line lnr="19.324">ἐνθάδ᾽ ἔτι πρήξει, μάλα περ κεχολωμένος αἰνῶς.</line><line lnr="19.325">πῶς γὰρ ἐμεῦ σύ,  ξεῖνε, δαήσεαι εἴ τι γυναικῶν</line><line lnr="19.326">ἀλλάων περίειμι νόον καὶ ἐπίφρονα μῆτιν,</line><line lnr="19.327">εἴ κεν ἀϋσταλέος, κακὰ εἱμένος ἐν μεγάροισιν</line><line lnr="19.328">δαινύῃ; ἄνθρωποι δὲ μινυνθάδιοι τελέθουσιν.</line><line lnr="19.329">ὃς μὲν ἀπηνὴς αὐτὸς ἔῃ καὶ ἀπηνέα εἰδῇ,</line><line lnr="19.330">τῷ δὲ καταρῶνται πάντες βροτοὶ ἄλγε᾽ ὀπίσσω</line><line lnr="19.331">ζωῷ, ἀτὰρ τεθνεῶτί γ᾽ ἐφεψιόωνται ἅπαντες:</line><line lnr="19.332">ὃς δ᾽ ἂν ἀμύμων αὐτὸς ἔῃ καὶ ἀμύμονα εἰδῇ,</line><line lnr="19.333">τοῦ μέν τε κλέος εὐρὺ δὶα ξεῖνοι φορέουσι</line><line lnr="19.334">πάντας ἐπ᾽ ἀνθρώπους, πολλοί τέ μιν ἐσθλὸν ἔειπον.</line><line lnr="19.335">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.336">ὦ γύναι αἰδοίη Λαερτιάδεω Ὀδυσῆος,</line><line lnr="19.337">ἦ τοι ἐμοὶ χλαῖναι καὶ ῥήγεα σιγαλόεντα</line><line lnr="19.338">ἤχθεθ᾽, ὅτε πρῶτον Κρήτης ὄρεα νιφόεντα</line><line lnr="19.339">νοσφισάμην ἐπὶ νηὸς ἰὼν δολιχηρέτμοιο,</line><line lnr="19.340">κείω δ᾽ ὡς τὸ πάρος περ ἀΰπνους νύκτας ἴαυον:</line><line lnr="19.341">πολλὰς γὰρ δὴ νύκτας ἀεικελίῳ ἐνὶ κοίτῃ</line><line lnr="19.342">ἄεσα καί τ᾽ ἀνέμεινα ἐΰθρονον Ἠῶ δῖαν.</line><line lnr="19.343">οὐδέ τί μοι ποδάνιπτρα ποδῶν ἐπιήρανα θυμῷ</line><line lnr="19.344">γίγνεται: οὐδὲ γυνὴ ποδὸς ἅψεται ἡμετέροιο</line><line lnr="19.345">τάων αἵ τοι δῶμα κάτα δρήστειραι ἔασιν,</line><line lnr="19.346">εἰ μή τις γρηῦς ἔστι παλαιή, κεδνὰ ἰδυῖα,</line><line lnr="19.347">ἥ τις δὴ τέτληκε τόσα φρεσὶν ὅσσα τ᾽ ἐγώ περ:</line><line lnr="19.348">τῇ δ᾽ οὐκ ἂν φθονέοιμι ποδῶν ἅψασθαι ἐμεῖο.</line><line lnr="19.349">τὸν δ᾽ αὖτε προσέειπε περίφρων Πηνελόπεια:</line><line lnr="19.350">ξεῖνε φίλ᾽: οὐ γάρ πώ τις ἀνὴρ πεπνυμένος ὧδε</line><line lnr="19.351">ξείνων τηλεδαπῶν φιλίων ἐμὸν ἵκετο δῶμα,</line><line lnr="19.352">ὡς σὺ μάλ᾽ εὐφραδέως πεπνυμένα πάντ᾽ ἀγορεύεις:</line><line lnr="19.353">ἔστι δέ μοι γρηῢς πυκινὰ φρεσὶ μήδε᾽ ἔχουσα</line><line lnr="19.354">ἣ κεῖνον δύστηνον ἐῢ τρέφεν ἠδ᾽ ἀτίταλλε,</line><line lnr="19.355">δεξαμένη χείρεσσ᾽,  ὅτε μιν πρῶτον τέκε μήτηρ,</line><line lnr="19.356">ἥ σε πόδας νίψει, ὀλιγηπελέουσά περ ἔμπης.</line><line lnr="19.357">ἀλλ᾽ ἄγε νῦν ἀνστᾶσα, περίφρων Εὐρύκλεια,</line><line lnr="19.358">νίψον σοῖο ἄνακτος ὁμήλικα: καί που Ὀδυσσεὺς</line><line lnr="19.359">ἤδη τοιόσδ᾽ ἐστὶ πόδας τοιόσδε τε χεῖρας:</line><line lnr="19.360">αἶψα γὰρ ἐν κακότητι βροτοὶ καταγηράσκουσιν.</line><line lnr="19.361">ὣς ἄρ᾽ ἔφη, γρηῢς δὲ κατέσχετο χερσὶ πρόσωπα,</line><line lnr="19.362">δάκρυα δ᾽ ἔκβαλε θερμά, ἔπος δ᾽ ὀλοφυδνὸν ἔειπεν:</line><line lnr="19.363">ὤ μοι ἐγὼ σέο, τέκνον, ἀμήχανος: ἦ σε περὶ Ζεὺς</line><line lnr="19.364">ἀνθρώπων ἤχθηρε θεουδέα θυμὸν ἔχοντα.</line><line lnr="19.365">οὐ γάρ πώ τις τόσσα βροτῶν Διὶ τερπικεραύνῳ</line><line lnr="19.366">πίονα μηρί᾽ ἔκη᾽ οὐδ᾽ ἐξαίτους ἑκατόμβας,</line><line lnr="19.367">ὅσσα σὺ τῷ ἐδίδους, ἀρώμενος ἧος ἵκοιο</line><line lnr="19.368">γῆράς τε λιπαρὸν θρέψαιό τε φαίδιμον υἱόν:</line><line lnr="19.369">νῦν δέ τοι οἴῳ πάμπαν ἀφείλετο νόστιμον ἦμαρ.</line><line lnr="19.370">οὕτω που καὶ κείνῳ ἐφεψιόωντο γυναῖκες</line><line lnr="19.371">ξείνων τηλεδαπῶν, ὅτε τευ κλυτὰ δώμαθ᾽ ἵκοιτο,</line><line lnr="19.372">ὡς σέθεν αἱ κύνες αἵδε καθεψιόωνται ἅπασαι,</line><line lnr="19.373">τάων νῦν λώβην τε καὶ αἴσχεα πόλλ᾽ ἀλεείνων</line><line lnr="19.374">οὐκ ἐάας νίζειν: ἐμὲ δ᾽ οὐκ ἀέκουσαν ἄνωγε</line><line lnr="19.375">κούρη Ἰκαρίοιο,  περίφρων Πηνελόπεια.</line><line lnr="19.376">τῷ σε πόδας νίψω ἅμα τ᾽ αὐτῆς Πηνελοπείης</line><line lnr="19.377">καὶ σέθεν εἵνεκ᾽, ἐπεί μοι ὀρώρεται ἔνδοθι θυμὸς</line><line lnr="19.378">κήδεσιν. ἀλλ᾽ ἄγε νῦν ξυνίει ἔπος, ὅττι κεν εἴπω:</line><line lnr="19.379">πολλοὶ δὴ ξεῖνοι ταλαπείριοι ἐνθάδ᾽ ἵκοντο,</line><line lnr="19.380">ἀλλ᾽ οὔ πώ τινά φημι ἐοικότα ὧδε ἰδέσθαι</line><line lnr="19.381">ὡς σὺ δέμας φωνήν τε πόδας τ᾽ Ὀδυσῆϊ ἔοικας.</line><line lnr="19.382">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.383">ὦ γρηῦ, οὕτω φασὶν ὅσοι ἴδον ὀφθαλμοῖσιν</line><line lnr="19.384">ἡμέας ἀμφοτέρους, μάλα εἰκέλω ἀλλήλοιϊν</line><line lnr="19.385">ἔμμεναι, ὡς σύ περ αὐτὴ ἐπιφρονέουσ᾽ ἀγορεύεις.</line><line lnr="19.386">ὣς ἄρ᾽ ἔφη, γρηῢς δὲ λέβηθ᾽ ἕλε παμφανόωντα</line><line lnr="19.387">τοῦ πόδας ἐξαπένιζεν, ὕδωρ δ᾽ ἐνεχεύατο πουλὺ</line><line lnr="19.388">ψυχρόν, ἔπειτα δὲ θερμὸν ἐπήφυσεν. αὐτὰρ Ὀδυσσεὺς</line><line lnr="19.389">ἷζεν ἐπ᾽ ἐσχαρόφιν, ποτὶ δὲ σκότον ἐτράπετ᾽ αἶψα:</line><line lnr="19.390">αὐτίκα γὰρ κατὰ θυμὸν ὀΐσατο,  μή ἑ λαβοῦσα</line><line lnr="19.391">οὐλὴν ἀμφράσσαιτο καὶ ἀμφαδὰ ἔργα γένοιτο.</line><line lnr="19.392">νίζε δ᾽ ἄρ᾽ ἆσσον ἰοῦσα ἄναχθ᾽ ἑόν: αὐτίκα δ᾽ ἔγνω</line><line lnr="19.393">οὐλήν, τήν ποτέ μιν σῦς ἤλασε λευκῷ ὀδόντι</line><line lnr="19.394">Παρνησόνδ᾽ ἐλθόντα μετ᾽ Αὐτόλυκόν τε καὶ υἷας,</line><line lnr="19.395">μητρὸς ἑῆς πάτερ᾽ ἐσθλόν,  ὃς ἀνθρώπους ἐκέκαστο</line><line lnr="19.396">κλεπτοσύνῃ θ᾽ ὅρκῳ τε: θεὸς δέ οἱ αὐτὸς ἔδωκεν</line><line lnr="19.397">Ἑρμείας: τῷ γὰρ κεχαρισμένα μηρία καῖεν</line><line lnr="19.398">ἀρνῶν ἠδ᾽ ἐρίφων: ὁ δέ οἱ πρόφρων ἅμ᾽ ὀπήδει.</line><line lnr="19.399">Αὐτόλυκος δ᾽ ἐλθὼν Ἰθάκης ἐς πίονα δῆμον</line><line lnr="19.400">παῖδα νέον γεγαῶτα κιχήσατο θυγατέρος ἧς:</line><line lnr="19.401">τόν ῥά οἱ Εὐρύκλεια φίλοις ἐπὶ γούνασι θῆκε</line><line lnr="19.402">παυομένῳ δόρποιο, ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="19.403">Αὐτόλυκ᾽, αὐτὸς νῦν ὄνομ᾽ εὕρεο ὅττι κε θῆαι</line><line lnr="19.404">παιδὸς παιδὶ φίλῳ: πολυάρητος δέ τοί ἐστιν.</line><line lnr="19.405">τὴν δ᾽ αὖτ᾽ Αὐτόλυκος ἀπαμείβετο φώνησέν τε:</line><line lnr="19.406">γαμβρὸς ἐμὸς θυγάτηρ τε, τίθεσθ᾽ ὄνομ᾽ ὅττι κεν εἴπω:</line><line lnr="19.407">πολλοῖσιν γὰρ ἐγώ γε ὀδυσσάμενος τόδ᾽ ἱκάνω,</line><line lnr="19.408">ἀνδράσιν ἠδὲ γυναιξὶν ἀνὰ χθόνα πουλυβότειραν:</line><line lnr="19.409">τῷ δ᾽ Ὀδυσεὺς ὄνομ᾽ ἔστω ἐπώνυμον: αὐτὰρ ἐγώ γε,</line><line lnr="19.410">ὁππότ᾽ ἂν ἡβήσας μητρώϊον ἐς μέγα δῶμα</line><line lnr="19.411">ἔλθῃ Παρνησόνδ᾽, ὅθι πού μοι κτήματ᾽ ἔασι,</line><line lnr="19.412">τῶν οἱ ἐγὼ δώσω καί μιν χαίροντ᾽ ἀποπέμψω.</line><line lnr="19.413">τῶν ἕνεκ᾽ ἦλθ᾽ Ὀδυσεύς, ἵνα οἱ πόροι ἀγλαὰ δῶρα.</line><line lnr="19.414">τὸν μὲν ἄρ᾽ Αὐτόλυκός τε καὶ υἱέες Αὐτολύκοιο</line><line lnr="19.415">χερσίν τ᾽ ἠσπάζοντο ἔπεσσί τε μειλιχίοισι:</line><line lnr="19.416">μήτηρ δ᾽ Ἀμφιθέη μητρὸς περιφῦσ᾽ Ὀδυσῆϊ</line><line lnr="19.417">κύσσ᾽ ἄρα μιν κεφαλήν τε καὶ ἄμφω φάεα καλά.</line><line lnr="19.418">Αὐτόλυκος δ᾽ υἱοῖσιν ἐκέκλετο κυδαλίμοισι</line><line lnr="19.419">δεῖπνον ἐφοπλίσσαι: τοὶ δ᾽ ὀτρύνοντος ἄκουσαν,</line><line lnr="19.420">αὐτίκα δ᾽ εἰσάγαγον βοῦν ἄρσενα πενταέτηρον:</line><line lnr="19.421">τὸν δέρον ἀμφί θ᾽ ἕπον, καί μιν διέχευαν ἅπαντα,</line><line lnr="19.422">μίστυλλόν τ᾽ ἄρ᾽ ἐπισταμένως πεῖράν τ᾽ ὀβελοῖσιν,</line><line lnr="19.423">ὤπτησάν τε περιφραδέως, δάσσαντό τε μοίρας.</line><line lnr="19.424">ὣς τότε μὲν πρόπαν ἦμαρ ἐς ἠέλιον καταδύντα</line><line lnr="19.425">δαίνυντ᾽,  οὐδέ τι θυμὸς ἐδεύετο δαιτὸς ἐΐσης:</line><line lnr="19.426">ἦμος δ᾽ ἠέλιος κατέδυ καὶ ἐπὶ κνέφας ἦλθεν,</line><line lnr="19.427">δὴ τότε κοιμήσαντο καὶ ὕπνου δῶρον ἕλοντο.</line><line lnr="19.428">ἦμος δ᾽ ἠριγένεια φάνη ῥοδοδάκτυλος Ἠώς,</line><line lnr="19.429">βάν ῥ᾽ ἴμεν ἐς θήρην, ἠμὲν κύνες ἠδὲ καὶ αὐτοὶ</line><line lnr="19.430">υἱέες Αὐτολύκου: μετὰ τοῖσι δὲ δῖος Ὀδυσσεὺς</line><line lnr="19.431">ἤϊεν: αἰπὺ δ᾽ ὄρος προσέβαν καταειμένον ὕλῃ</line><line lnr="19.432">Παρνησοῦ, τάχα δ᾽ ἵκανον πτύχας ἠνεμοέσσας.</line><line lnr="19.433">Ἠέλιος μὲν ἔπειτα νέον προσέβαλλεν ἀρούρας</line><line lnr="19.434">ἐξ ἀκαλαρρείταο βαθυρρόου Ὠκεανοῖο,</line><line lnr="19.435">οἱ δ᾽ ἐς βῆσσαν ἵκανον ἐπακτῆρες: πρὸ δ᾽ ἄρ᾽ αὐτῶν</line><line lnr="19.436">ἴχνι᾽ ἐρευνῶντες κύνες ἤϊσαν, αὐτὰρ ὄπισθεν</line><line lnr="19.437">υἱέες Αὐτολύκου: μετὰ τοῖσι δὲ δῖος Ὀδυσσεὺς</line><line lnr="19.438">ἤϊεν ἄγχι κυνῶν, κραδάων δολιχόσκιον ἔγχος.</line><line lnr="19.439">ἔνθα δ᾽ ἄρ᾽ ἐν λόχμῃ πυκινῇ κατέκειτο μέγας σῦς:</line><line lnr="19.440">τὴν μὲν ἄρ᾽ οὔτ᾽ ἀνέμων διάει μένος ὑγρὸν ἀέντων,</line><line lnr="19.441">οὔτε μιν Ἠέλιος φαέθων ἀκτῖσιν ἔβαλλεν,</line><line lnr="19.442">οὔτ᾽ ὄμβρος περάασκε διαμπερές: ὣς ἄρα πυκνὴ</line><line lnr="19.443">ἦεν, ἀτὰρ φύλλων ἐνέην χύσις ἤλιθα πολλή.</line><line lnr="19.444">τὸν δ᾽ ἀνδρῶν τε κυνῶν τε περὶ κτύπος ἦλθε ποδοῖϊν,</line><line lnr="19.445">ὡς ἐπάγοντες ἐπῇσαν: ὁ δ᾽ ἀντίος ἐκ ξυλόχοιο</line><line lnr="19.446">φρίξας εὖ λοφιήν, πῦρ δ᾽ ὀφθαλμοῖσι δεδορκώς,</line><line lnr="19.447">στῆ ῥ᾽ αὐτῶν σχεδόθεν: ὁ δ᾽ ἄρα πρώτιστος Ὀδυσσεὺς</line><line lnr="19.448">ἔσσυτ᾽ ἀνασχόμενος δολιχὸν δόρυ χειρὶ παχείῃ,</line><line lnr="19.449">οὐτάμεναι μεμαώς: ὁ δέ μιν φθάμενος ἔλασεν σῦς</line><line lnr="19.450">γουνὸς ὕπερ,  πολλὸν δὲ διήφυσε σαρκὸς ὀδόντι</line><line lnr="19.451">λικριφὶς ἀΐξας, οὐδ᾽ ὀστέον ἵκετο φωτός.</line><line lnr="19.452">τὸν δ᾽ Ὀδυσεὺς οὔτησε τυχὼν κατὰ δεξιὸν ὦμον,</line><line lnr="19.453">ἀντικρὺ δὲ διῆλθε φαεινοῦ δουρὸς ἀκωκή:</line><line lnr="19.454">κὰδ δ᾽ ἔπεσ᾽ ἐν κονίῃσι μακών, ἀπὸ δ᾽ ἔπτατο θυμός.</line><line lnr="19.455">τὸν μὲν ἄρ᾽ Αὐτολύκου παῖδες φίλοι ἀμφεπένοντο,</line><line lnr="19.456">ὠτειλὴν δ᾽ Ὀδυσῆος ἀμύμονος ἀντιθέοιο</line><line lnr="19.457">δῆσαν ἐπισταμένως, ἐπαοιδῇ δ᾽ αἷμα κελαινὸν</line><line lnr="19.458">ἔσχεθον, αἶψα δ᾽ ἵκοντο φίλου πρὸς δώματα πατρός.</line><line lnr="19.459">τὸν μὲν ἄρ᾽ Αὐτόλυκός τε καὶ υἱέες Αὐτολύκοιο</line><line lnr="19.460">εὖ ἰησάμενοι ἠδ᾽ ἀγλαὰ δῶρα πορόντες</line><line lnr="19.461">καρπαλίμως χαίροντα φίλην ἐς πατρίδ᾽ ἔπεμπον</line><line lnr="19.462">εἰς Ἰθάκην. τῷ μέν ῥα πατὴρ καὶ πότνια μήτηρ</line><line lnr="19.463">χαῖρον νοστήσαντι καὶ ἐξερέεινον ἕκαστα,</line><line lnr="19.464">οὐλὴν ὅττι πάθοι: ὁ δ᾽ ἄρα σφίσιν εὖ κατέλεξεν</line><line lnr="19.465">ὥς μιν θηρεύοντ᾽ ἔλασεν σῦς λευκῷ ὀδόντι,</line><line lnr="19.466">Παρνησόνδ᾽ ἐλθόντα σὺν υἱάσιν Αὐτολύκοιο.</line><line lnr="19.467">τὴν γρηῢς χείρεσσι καταπρηνέσσι λαβοῦσα</line><line lnr="19.468">γνῶ ῥ᾽ ἐπιμασσαμένη, πόδα δὲ προέηκε φέρεσθαι:</line><line lnr="19.469">ἐν δὲ λέβητι πέσε κνήμη, κανάχησε δὲ χαλκός,</line><line lnr="19.470">ἂψ δ᾽ ἑτέρωσ᾽ ἐκλίθη: τὸ δ᾽ ἐπὶ χθονὸς ἐξέχυθ᾽ ὕδωρ.</line><line lnr="19.471">τὴν δ᾽ ἅμα χάρμα καὶ ἄλγος ἕλε φρένα, τὼ δέ οἱ ὄσσε</line><line lnr="19.472">δακρυόφι πλῆσθεν, θαλερὴ δέ οἱ ἔσχετο φωνή.</line><line lnr="19.473">ἁψαμένη δὲ γενείου Ὀδυσσῆα προσέειπεν:</line><line lnr="19.474">ἦ μάλ᾽ Ὀδυσσεύς ἐσσι, φίλον τέκος: οὐδέ σ᾽ ἐγώ γε</line><line lnr="19.475">πρὶν ἔγνων,  πρὶν πάντα ἄνακτ᾽ ἐμὸν ἀμφαφάασθαι.</line><line lnr="19.476">ἦ καὶ Πηνελόπειαν ἐσέδρακεν ὀφθαλμοῖσι,</line><line lnr="19.477">πεφραδέειν ἐθέλουσα φίλον πόσιν ἔνδον ἐόντα.</line><line lnr="19.478">ἡ δ᾽ οὔτ᾽ ἀθρῆσαι δύνατ᾽ ἀντίη οὔτε νοῆσαι:</line><line lnr="19.479">τῇ γὰρ Ἀθηναίη νόον ἔτραπεν: αὐτὰρ Ὀδυσσεὺς</line><line lnr="19.480">χεῖρ᾽ ἐπιμασσάμενος φάρυγος λάβε δεξιτερῆφι,</line><line lnr="19.481">τῇ δ᾽ ἑτέρῃ ἕθεν ἆσσον ἐρύσσατο φώνησέν τε.</line><line lnr="19.482">μαῖα, τίη μ᾽ ἐθέλεις ὀλέσαι; σὺ δέ μ᾽ ἔτρεφες αὐτὴ</line><line lnr="19.483">τῷ σῷ ἐπὶ μαζῷ: νῦν δ᾽ ἄλγεα πολλὰ μογήσας</line><line lnr="19.484">ἤλυθον εἰκοστῷ ἔτεϊ ἐς πατρίδα γαῖαν.</line><line lnr="19.485">ἀλλ᾽ ἐπεὶ ἐφράσθης καί τοι θεὸς ἔμβαλε θυμῷ,</line><line lnr="19.486">σίγα, μή τίς τ᾽ ἄλλος ἐνὶ μεγάροισι πύθηται.</line><line lnr="19.487">ὧδε γὰρ ἐξερέω, καὶ μὴν  τετελεσμένον ἔσται:</line><line lnr="19.488">εἴ χ᾽ ὑπ᾽ ἐμοί γε θεὸς δαμάσῃ μνηστῆρας ἀγαυούς,</line><line lnr="19.489">οὐδὲ τροφοῦ οὔσης σεῦ ἀφέξομαι, ὁππότ᾽ ἂν ἄλλας</line><line lnr="19.490">δμῳὰς ἐν μεγάροισιν ἐμοῖς κτείνωμι γυναῖκας.</line><line lnr="19.491">τὸν δ᾽ αὖτε προσέειπε περίφρων Εὐρύκλεια:</line><line lnr="19.492">τέκνον ἐμόν, ποῖόν σε ἔπος φύγεν ἕρκος ὀδόντων.</line><line lnr="19.493">οἶσθα μὲν οἷον ἐμὸν μένος ἔμπεδον οὐδ᾽ ἐπιεικτόν,</line><line lnr="19.494">ἕξω δ᾽ ὡς ὅτε τις στερεὴ λίθος ἠὲ σίδηρος.</line><line lnr="19.495">ἄλλο δέ τοι ἐρέω,  σὺ δ᾽ ἐνὶ φρεσὶ βάλλεο σῇσιν:</line><line lnr="19.496">εἴ χ᾽ ὑπό σοι γε θεὸς δαμάσῃ μνηστῆρας ἀγαυούς,</line><line lnr="19.497">δὴ τότε τοι καταλέξω ἐνὶ μεγάροισι γυναῖκας,</line><line lnr="19.498">αἵ τέ σ᾽ ἀτιμάζουσι καὶ αἳ νηλείτιδές εἰσι.</line><line lnr="19.499">τὴν δ᾽ ἀπαμειβόμενος προσέφη πολύμητις Ὀδυσσεύς</line><line lnr="19.500">μαῖα,  τίη δὲ σὺ τὰς μυθήσεαι; οὐδέ τί σε χρή.</line><line lnr="19.501">εὖ νυ καὶ αὐτὸς ἐγὼ φράσομαι καὶ εἴσομ᾽ ἑκάστην:</line><line lnr="19.502">ἀλλ᾽ ἔχε σιγῇ μῦθον, ἐπίτρεψον δὲ θεοῖσιν.</line><line lnr="19.503">ὣς ἄρ᾽ ἔφη, γρηῢς δὲ διὲκ μεγάροιο βεβήκει</line><line lnr="19.504">οἰσομένη ποδάνιπτρα: τὰ γὰρ πρότερ᾽ ἔκχυτο πάντα.</line><line lnr="19.505">αὐτὰρ ἐπεὶ νίψεν τε καὶ ἤλειψεν λίπ᾽ ἐλαίῳ,</line><line lnr="19.506">αὖτις ἄρ᾽ ἀσσοτέρω πυρὸς ἕλκετο δίφρον Ὀδυσσεὺς</line><line lnr="19.507">θερσόμενος, οὐλὴν δὲ κατὰ ῥακέεσσι κάλυψε.</line><line lnr="19.508">τοῖσι δὲ μύθων ἦρχε περίφρων Πηνελόπεια:</line><line lnr="19.509">ξεῖνε, τὸ μέν σ᾽ ἔτι τυτθὸν ἐγὼν εἰρήσομαι αὐτή:</line><line lnr="19.510">καὶ γὰρ δὴ κοίτοιο τάχ᾽ ἔσσεται ἡδέος ὥρη,</line><line lnr="19.511">ὅν τινά γ᾽ ὕπνος ἕλοι γλυκερός, καὶ κηδόμενόν περ.</line><line lnr="19.512">αὐτὰρ ἐμοὶ καὶ πένθος ἀμέτρητον πόρε δαίμων:</line><line lnr="19.513">ἤματα μὲν γὰρ τέρπομ᾽ ὀδυρομένη, γοόωσα,</line><line lnr="19.514">ἔς τ᾽ ἐμὰ ἔργ᾽ ὁρόωσα καὶ ἀμφιπόλων ἐνὶ οἴκῳ:</line><line lnr="19.515">αὐτὰρ ἐπὴν νὺξ ἔλθῃ,  ἕλῃσί τε κοῖτος ἅπαντας,</line><line lnr="19.516">κεῖμαι ἐνὶ λέκτρῳ, πυκιναὶ δέ μοι ἀμφ᾽ ἀδινὸν κῆρ</line><line lnr="19.517">ὀξεῖαι μελεδῶνες ὀδυρομένην ἐρέθουσιν.</line><line lnr="19.518">ὡς δ᾽ ὅτε Πανδαρέου κούρη, χλωρηῒς ἀηδών,</line><line lnr="19.519">καλὸν ἀείδῃσιν ἔαρος νέον ἱσταμένοιο,</line><line lnr="19.520">δενδρέων ἐν πετάλοισι καθεζομένη πυκινοῖσιν,</line><line lnr="19.521">ἥ τε θαμὰ τρωπῶσα χέει πολυηχέα φωνήν,</line><line lnr="19.522">παῖδ᾽ ὀλοφυρομένη Ἴτυλον φίλον, ὅν ποτε χαλκῷ</line><line lnr="19.523">κτεῖνε δι᾽ ἀφραδίας, κοῦρον Ζήθοιο ἄνακτος,</line><line lnr="19.524">ὣς καὶ ἐμοὶ δίχα θυμὸς ὀρώρεται ἔνθα καὶ ἔνθα,</line><line lnr="19.525">ἠὲ μένω παρὰ παιδὶ καὶ ἔμπεδα πάντα φυλάσσω,</line><line lnr="19.526">κτῆσιν ἐμήν, δμῶάς τε καὶ ὑψερεφὲς μέγα δῶμα,</line><line lnr="19.527">εὐνήν τ᾽ αἰδομένη πόσιος δήμοιό τε φῆμιν,</line><line lnr="19.528">ἦ ἤδη ἅμ᾽ ἕπωμαι Ἀχαιῶν ὅς τις ἄριστος</line><line lnr="19.529">μνᾶται ἐνὶ μεγάροισι, πορὼν ἀπερείσια ἕδνα.</line><line lnr="19.530">παῖς δ᾽ ἐμὸς ἧος ἔην ἔτι νήπιος ἠδὲ χαλίφρων,</line><line lnr="19.531">γήμασθ᾽ οὔ μ᾽ εἴα πόσιος κατὰ δῶμα λιποῦσαν:</line><line lnr="19.532">νῦν δ᾽ ὅτε δὴ μέγας ἐστὶ καὶ ἥβης μέτρον ἱκάνει,</line><line lnr="19.533">καὶ δή μ᾽ ἀρᾶται πάλιν ἐλθέμεν ἐκ μεγάροιο,</line><line lnr="19.534">κτήσιος ἀσχαλόων, τήν οἱ κατέδουσιν Ἀχαιοί.</line><line lnr="19.535">ἀλλ᾽ ἄγε μοι τὸν ὄνειρον ὑπόκριναι καὶ ἄκουσον.</line><line lnr="19.536">χῆνές μοι κατὰ οἶκον ἐείκοσι πυρὸν ἔδουσιν</line><line lnr="19.537">ἐξ ὕδατος, καί τέ σφιν ἰαίνομαι εἰσορόωσα:</line><line lnr="19.538">ἐλθὼν δ᾽ ἐξ ὄρεος μέγας αἰετὸς ἀγκυλοχείλης</line><line lnr="19.539">πᾶσι κατ᾽ αὐχένας ἦξε καὶ ἔκτανεν: οἱ δ᾽ ἐκέχυντο</line><line lnr="19.540">ἀθρόοι ἐν μεγάροις,  ὁ δ᾽ ἐς αἰθέρα δῖαν ἀέρθη.</line><line lnr="19.541">αὐτὰρ ἐγὼ κλαῖον καὶ ἐκώκυον ἔν περ ὀνείρῳ,</line><line lnr="19.542">ἀμφὶ δ᾽ ἔμ᾽ ἠγερέθοντο ἐϋπλοκαμῖδες Ἀχαιαί,</line><line lnr="19.543">οἴκτρ᾽ ὀλοφυρομένην ὅ μοι αἰετὸς ἔκτανε χῆνας.</line><line lnr="19.544">ἂψ δ᾽ ἐλθὼν κατ᾽ ἄρ᾽ ἕζετ᾽ ἐπὶ προὔχοντι μελάθρῳ,</line><line lnr="19.545">φωνῇ δὲ βροτέῃ κατερήτυε φώνησέν τε:</line><line lnr="19.546">θάρσει, Ἰκαρίου κούρη τηλεκλειτοῖο:</line><line lnr="19.547">οὐκ ὄναρ, ἀλλ᾽ ὕπαρ ἐσθλόν, ὅ τοι τετελεσμένον ἔσται.</line><line lnr="19.548">χῆνες μὲν μνηστῆρες, ἐγὼ δέ τοι αἰετὸς ὄρνις</line><line lnr="19.549">ἦα πάρος, νῦν αὖτε τεὸς πόσις εἰλήλουθα,</line><line lnr="19.550">ὃς πᾶσι μνηστῆρσιν ἀεικέα πότμον ἐφήσω.</line><line lnr="19.551">ὣς ἔφατ᾽, αὐτὰρ ἐμὲ μελιηδὴς ὕπνος ἀνῆκε:</line><line lnr="19.552">παπτήνασα δὲ χῆνας ἐνὶ μεγάροισι νόησα</line><line lnr="19.553">πυρὸν ἐρεπτομένους παρὰ πύελον, ἧχι πάρος περ.</line><line lnr="19.554">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="19.555">ὦ γύναι,  οὔ πως ἔστιν ὑποκρίνασθαι ὄνειρον</line><line lnr="19.556">ἄλλῃ ἀποκλίναντ᾽, ἐπεὶ ἦ ῥά τοι αὐτὸς Ὀδυσσεὺς</line><line lnr="19.557">πέφραδ᾽ ὅπως τελέει: μνηστῆρσι δὲ φαίνετ᾽ ὄλεθρος</line><line lnr="19.558">πᾶσι μάλ᾽, οὐδέ κέ τις θάνατον καὶ κῆρας ἀλύξει.</line><line lnr="19.559">τὸν δ᾽ αὖτε προσέειπε περίφρων Πηνελόπεια:</line><line lnr="19.560">ξεῖν᾽,  ἦ τοι μὲν ὄνειροι ἀμήχανοι ἀκριτόμυθοι</line><line lnr="19.561">γίγνοντ᾽, οὐδέ τι πάντα τελείεται ἀνθρώποισι.</line><line lnr="19.562">δοιαὶ γάρ τε πύλαι ἀμενηνῶν εἰσὶν ὀνείρων:</line><line lnr="19.563">αἱ μὲν γὰρ κεράεσσι τετεύχαται, αἱ δ᾽ ἐλέφαντι:</line><line lnr="19.564">τῶν οἳ μέν κ᾽ ἔλθωσι διὰ πριστοῦ ἐλέφαντος,</line><line lnr="19.565">οἵ ῥ᾽ ἐλεφαίρονται,  ἔπε᾽ ἀκράαντα φέροντες:</line><line lnr="19.566">οἱ δὲ διὰ ξεστῶν κεράων ἔλθωσι θύραζε,</line><line lnr="19.567">οἵ ῥ᾽ ἔτυμα κραίνουσι, βροτῶν ὅτε κέν τις ἴδηται.</line><line lnr="19.568">ἀλλ᾽ ἐμοὶ οὐκ ἐντεῦθεν ὀΐομαι αἰνὸν ὄνειρον</line><line lnr="19.569">ἐλθέμεν: ἦ κ᾽ ἀσπαστὸν ἐμοὶ καὶ παιδὶ γένοιτο.</line><line lnr="19.570">ἄλλο δέ τοι ἐρέω,  σὺ δ᾽ ἐνὶ φρεσὶ βάλλεο σῇσιν:</line><line lnr="19.571">ἥδε δὴ ἠὼς εἶσι δυσώνυμος, ἥ μ᾽ Ὀδυσῆος</line><line lnr="19.572">οἴκου ἀποσχήσει: νῦν γὰρ καταθήσω ἄεθλον,</line><line lnr="19.573">τοὺς πελέκεας, τοὺς κεῖνος ἐνὶ μεγάροισιν ἑοῖσιν</line><line lnr="19.574">ἵστασχ᾽ ἑξείης, δρυόχους ὥς, δώδεκα πάντας:</line><line lnr="19.575">στὰς δ᾽ ὅ γε πολλὸν ἄνευθε διαρρίπτασκεν ὀϊστόν.</line><line lnr="19.576">νῦν δὲ μνηστήρεσσιν ἄεθλον τοῦτον ἐφήσω:</line><line lnr="19.577">ὃς δέ κε ῥηΐτατ᾽ ἐντανύσῃ βιὸν ἐν παλάμῃσι</line><line lnr="19.578">καὶ διοϊστεύσῃ πελέκεων δυοκαίδεκα πάντων,</line><line lnr="19.579">τῷ κεν ἅμ᾽ ἑσποίμην, νοσφισσαμένη τόδε δῶμα</line><line lnr="19.580">κουρίδιον, μάλα καλόν,  ἐνίπλειον βιότοιο:</line><line lnr="19.581">τοῦ ποτὲ μεμνήσεσθαι ὀΐομαι ἔν περ ὀνείρῳ.</line><line lnr="19.582">τὴν δ᾽ ἀπαμειβόμενος προσέφη πολύμητις Ὀδυσσεύς</line><line lnr="19.583">ὦ γύναι αἰδοίη Λαερτιάδεω Ὀδυσῆος,</line><line lnr="19.584">μηκέτι νῦν ἀνάβαλλε δόμοις ἔνι τοῦτον ἄεθλον:</line><line lnr="19.585">πρὶν γάρ τοι πολύμητις ἐλεύσεται ἐνθάδ᾽ Ὀδυσσεύς,</line><line lnr="19.586">πρὶν τούτους τόδε τόξον ἐΰξοον ἀμφαφόωντας</line><line lnr="19.587">νευρήν τ᾽ ἐντανύσαι διοϊστεῦσαί τε σιδήρου.</line><line lnr="19.588">τὸν δ᾽ αὖτε προσέειπε περίφρων Πηνελόπεια:</line><line lnr="19.589">εἴ κ᾽ ἐθέλοις μοι, ξεῖνε, παρήμενος ἐν μεγάροισι</line><line lnr="19.590">τέρπειν, οὔ κέ μοι ὕπνος ἐπὶ βλεφάροισι χυθείη.</line><line lnr="19.591">ἀλλ᾽ οὐ γάρ πως ἔστιν ἀΰπνους ἔμμεναι αἰεὶ</line><line lnr="19.592">ἀνθρώπους: ἐπὶ γάρ τοι ἑκάστῳ μοῖραν ἔθηκαν</line><line lnr="19.593">ἀθάνατοι θνητοῖσιν ἐπὶ ζείδωρον ἄρουραν.</line><line lnr="19.594">ἀλλ᾽ ἦ τοι μὲν ἐγὼν ὑπερώϊον εἰσαναβᾶσα</line><line lnr="19.595">λέξομαι εἰς εὐνήν,  ἥ μοι στονόεσσα τέτυκται,</line><line lnr="19.596">αἰεὶ δάκρυσ᾽ ἐμοῖσι πεφυρμένη, ἐξ οὗ Ὀδυσσεὺς</line><line lnr="19.597">ᾤχετ᾽ ἐποψόμενος Κακοΐλιον οὐκ ὀνομαστήν.</line><line lnr="19.598">ἔνθα κε λεξαίμην: σὺ δὲ λέξεο τῷδ᾽ ἐνὶ οἴκῳ,</line><line lnr="19.599">ἢ χαμάδις στορέσας ἤ τοι κατὰ δέμνια θέντων.</line><line lnr="19.600">ὣς εἰποῦσ᾽ ἀνέβαιν᾽ ὑπερώϊα σιγαλόεντα,</line><line lnr="19.601">οὐκ οἴη, ἅμα τῇ γε καὶ ἀμφίπολοι κίον ἄλλαι.</line><line lnr="19.602">ἐς δ᾽ ὑπερῷ᾽ ἀναβᾶσα σὺν ἀμφιπόλοισι γυναιξὶ</line><line lnr="19.603">κλαῖεν ἔπειτ᾽ Ὀδυσῆα, φίλον πόσιν, ὄφρα οἱ ὕπνον</line><line lnr="19.604">ἡδὺν ἐπὶ βλεφάροισι βάλε γλαυκῶπις Ἀθήνη.</line></lvl></lvl><lvl d="prelude to the slaughter" c="55beff" f="000000" sz="394"><line lnr="20.1">αὐτὰρ ὁ ἐν προδόμῳ εὐνάζετο δῖος Ὀδυσσεύς:</line><line lnr="20.2">κὰμ μὲν ἀδέψητον βοέην στόρεσ᾽, αὐτὰρ ὕπερθε</line><line lnr="20.3">κώεα πόλλ᾽ ὀΐων, τοὺς ἱρεύεσκον Ἀχαιοί:</line><line lnr="20.4">Εὐρυνόμη δ᾽ ἄρ᾽ ἐπὶ χλαῖναν βάλε κοιμηθέντι.</line><line lnr="20.5">ἔνθ᾽ Ὀδυσεὺς μνηστῆρσι κακὰ φρονέων ἐνὶ θυμῷ</line><line lnr="20.6">κεῖτ᾽ ἐγρηγορόων: ταὶ δ᾽ ἐκ μεγάροιο γυναῖκες</line><line lnr="20.7">ἤϊσαν, αἳ μνηστῆρσιν ἐμισγέσκοντο πάρος περ,</line><line lnr="20.8">ἀλλήλῃσι γέλω τε καὶ εὐφροσύνην παρέχουσαι.</line><line lnr="20.9">τοῦ δ᾽ ὠρίνετο θυμὸς ἐνὶ στήθεσσι φίλοισι:</line><line lnr="20.10">πολλὰ δὲ μερμήριζε κατὰ φρένα καὶ κατὰ θυμόν,</line><line lnr="20.11">ἠὲ μεταΐξας θάνατον τεύξειεν ἑκάστῃ,</line><line lnr="20.12">ἦ ἔτ᾽ ἐῷ μνηστῆρσιν ὑπερφιάλοισι μιγῆναι</line><line lnr="20.13">ὕστατα καὶ πύματα, κραδίη δέ οἱ ἔνδον ὑλάκτει.</line><line lnr="20.14">ὡς δὲ κύων ἀμαλῇσι περὶ σκυλάκεσσι βεβῶσα</line><line lnr="20.15">ἄνδρ᾽ ἀγνοιήσασ᾽ ὑλάει μέμονέν τε μάχεσθαι,</line><line lnr="20.16">ὥς ῥα τοῦ ἔνδον ὑλάκτει ἀγαιομένου κακὰ ἔργα:</line><line lnr="20.17">στῆθος δὲ πλήξας κραδίην ἠνίπαπε μύθῳ:</line><line lnr="20.18">τέτλαθι δή, κραδίη: καὶ κύντερον ἄλλο ποτ᾽ ἔτλης.</line><line lnr="20.19">ἤματι τῷ ὅτε μοι μένος ἄσχετος ἤσθιε Κύκλωψ</line><line lnr="20.20">ἰφθίμους ἑτάρους: σὺ δ᾽ ἐτόλμας,  ὄφρα σε μῆτις</line><line lnr="20.21">ἐξάγαγ᾽ ἐξ ἄντροιο ὀϊόμενον θανέεσθαι.</line><line lnr="20.22">ὣς ἔφατ᾽, ἐν στήθεσσι καθαπτόμενος φίλον ἦτορ:</line><line lnr="20.23">τῷ δὲ μάλ᾽ ἐν πείσῃ κραδίη μένε τετληυῖα</line><line lnr="20.24">νωλεμέως: ἀτὰρ αὐτὸς ἑλίσσετο ἔνθα καὶ ἔνθα.</line><line lnr="20.25">ὡς δ᾽ ὅτε γαστέρ᾽ ἀνὴρ πολέος πυρὸς αἰθομένοιο,</line><line lnr="20.26">ἐμπλείην κνίσης τε καὶ αἵματος, ἔνθα καὶ ἔνθα</line><line lnr="20.27">αἰόλλῃ, μάλα δ᾽ ὦκα λιλαίεται ὀπτηθῆναι,</line><line lnr="20.28">ὣς ἄρ᾽ ὅ γ᾽ ἔνθα καὶ ἔνθα ἑλίσσετο, μερμηρίζων</line><line lnr="20.29">ὅππως δὴ μνηστῆρσιν ἀναιδέσι χεῖρας ἐφήσει</line><line lnr="20.30">μοῦνος ἐὼν πολέσι.  σχεδόθεν δέ οἱ ἦλθεν Ἀθήνη</line><line lnr="20.31">οὐρανόθεν καταβᾶσα: δέμας δ᾽ ἤϊκτο γυναικί:</line><line lnr="20.32">στῆ δ᾽ ἄρ᾽ ὑπὲρ κεφαλῆς καί μιν πρὸς μῦθον ἔειπε:</line><line lnr="20.33">τίπτ᾽ αὖτ᾽ ἐγρήσσεις, πάντων περὶ κάμμορε φωτῶν;</line><line lnr="20.34">οἶκος μέν τοι ὅδ᾽ ἐστί, γυνὴ δέ τοι ἥδ᾽ ἐνὶ οἴκῳ</line><line lnr="20.35">καὶ, πάϊς,  οἷόν πού τις ἐέλδεται ἔμμεναι υἷα.</line><line lnr="20.36">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="20.37">ναὶ δὴ ταῦτά γε πάντα, θεά, κατὰ μοῖραν ἔειπες:</line><line lnr="20.38">ἀλλά τί μοι τόδε θυμὸς ἐνὶ φρεσὶ μερμηρίζει,</line><line lnr="20.39">ὅππως δὴ μνηστῆρσιν ἀναιδέσι χεῖρας ἐφήσω,</line><line lnr="20.40">μοῦνος ἐών: οἱ δ᾽ αἰὲν ἀολλέες ἔνδον ἔασι.</line><line lnr="20.41">πρὸς δ᾽ ἔτι καὶ τόδε μεῖζον ἐνὶ φρεσὶ μερμηρίζω:</line><line lnr="20.42">εἴ περ γὰρ κτείναιμι Διός τε σέθεν τε ἕκητι,</line><line lnr="20.43">πῆ κεν ὑπεκπροφύγοιμι; τά σε φράζεσθαι ἄνωγα.</line><line lnr="20.44">τὸν δ᾽ αὖτε προσέειπε θεὰ γλαυκῶπις Ἀθήνη:</line><line lnr="20.45">σχέτλιε,  καὶ μέν τίς τε χερείονι πείθεθ᾽ ἑταίρῳ,</line><line lnr="20.46">ὅς περ θνητός τ᾽ ἐστὶ καὶ οὐ τόσα μήδεα οἶδεν:</line><line lnr="20.47">αὐτὰρ ἐγὼ θεός εἰμι, διαμπερὲς ἥ σε φυλάσσω</line><line lnr="20.48">ἐν πάντεσσι πόνοις. ἐρέω δέ τοι ἐξαναφανδόν:</line><line lnr="20.49">εἴ περ πεντήκοντα λόχοι μερόπων ἀνθρώπων</line><line lnr="20.50">νῶϊ περισταῖεν,  κτεῖναι μεμαῶτες Ἄρηϊ,</line><line lnr="20.51">καί κεν τῶν ἐλάσαιο βόας καὶ ἴφια μῆλα.</line><line lnr="20.52">ἀλλ᾽ ἑλέτω σε καὶ ὕπνος: ἀνίη καὶ τὸ φυλάσσειν</line><line lnr="20.53">πάννυχον ἐγρήσσοντα, κακῶν δ᾽ ὑποδύσεαι ἤδη.</line><line lnr="20.54">ὣς φάτο, καί ῥά οἱ ὕπνον ἐπὶ βλεφάροισιν ἔχευεν,</line><line lnr="20.55">αὐτὴ δ᾽ ἂψ ἐς Ὄλυμπον ἀφίκετο δῖα θεάων.</line><line lnr="20.56">εὖτε τὸν ὕπνος ἔμαρπτε, λύων μελεδήματα θυμοῦ,</line><line lnr="20.57">λυσιμελής, ἄλοχος δ᾽ ἄρ᾽ ἐπέγρετο κεδνὰ ἰδυῖα:</line><line lnr="20.58">κλαῖε δ᾽ ἄρ᾽ ἐν λέκτροισι καθεζομένη μαλακοῖσιν.</line><line lnr="20.59">αὐτὰρ ἐπεὶ κλαίουσα κορέσσατο ὃν κατὰ θυμόν,</line><line lnr="20.60">Ἀρτέμιδι πρώτιστον ἐπεύξατο δῖα γυναικῶν:</line><line lnr="20.61">Ἄρτεμι, πότνα θεά, θύγατερ Διός, αἴθε μοι ἤδη</line><line lnr="20.62">ἰὸν ἐνὶ στήθεσσι βαλοῦσ᾽ ἐκ θυμὸν ἕλοιο</line><line lnr="20.63">αὐτίκα νῦν, ἢ ἔπειτα μ᾽ ἀναρπάξασα θύελλα</line><line lnr="20.64">οἴχοιτο προφέρουσα κατ᾽ ἠερόεντα κέλευθα,</line><line lnr="20.65">ἐν προχοῇς δὲ βάλοι ἀψορρόου Ὠκεανοῖο.</line><line lnr="20.66">ὡς δ᾽ ὅτε Πανδαρέου κούρας ἀνέλοντο θύελλαι:</line><line lnr="20.67">τῇσι τοκῆας μὲν φθῖσαν θεοί, αἱ δ᾽ ἐλίποντο</line><line lnr="20.68">ὀρφαναὶ ἐν μεγάροισι, κόμισσε δὲ δῖ᾽ Ἀφροδίτη</line><line lnr="20.69">τυρῷ καὶ μέλιτι γλυκερῷ καὶ ἡδέϊ οἴνῳ:</line><line lnr="20.70">Ἥρη δ᾽ αὐτῇσιν περὶ πασέων δῶκε γυναικῶν</line><line lnr="20.71">εἶδος καὶ πινυτήν, μῆκος δ᾽ ἔπορ᾽ Ἄρτεμις ἁγνή,</line><line lnr="20.72">ἔργα δ᾽ Ἀθηναίη δέδαε κλυτὰ ἐργάζεσθαι.</line><line lnr="20.73">εὖτ᾽ Ἀφροδίτη δῖα προσέστιχε μακρὸν Ὄλυμπον,</line><line lnr="20.74">κούρῃς αἰτήσουσα τέλος θαλεροῖο γάμοιο—</line><line lnr="20.75">ἐς Δία τερπικέραυνον,  ὁ γάρ τ᾽ εὖ οἶδεν ἅπαντα,</line><line lnr="20.76">μοῖράν τ᾽ ἀμμορίην τε καταθνητῶν ἀνθρώπων—</line><line lnr="20.77">τόφρα δὲ τὰς κούρας ἅρπυιαι ἀνηρείψαντο</line><line lnr="20.78">καί ῥ᾽ ἔδοσαν στυγερῇσιν ἐρινύσιν ἀμφιπολεύειν:</line><line lnr="20.79">ὣς ἔμ᾽ ἀϊστώσειαν Ὀλύμπια δώματ᾽ ἔχοντες,</line><line lnr="20.80">ἠέ μ᾽ ἐϋπλόκαμος βάλοι Ἄρτεμις,  ὄφρ᾽ Ὀδυσῆα</line><line lnr="20.81">ὀσσομένη καὶ γαῖαν ὕπο στυγερὴν ἀφικοίμην,</line><line lnr="20.82">μηδέ τι χείρονος ἀνδρὸς ἐϋφραίνοιμι νόημα.</line><line lnr="20.83">ἀλλὰ τὸ μὲν καὶ ἀνεκτὸν ἔχει κακόν, ὁππότε κέν τις</line><line lnr="20.84">ἤματα μὲν κλαίῃ, πυκινῶς ἀκαχήμενος ἦτορ,</line><line lnr="20.85">νύκτας δ᾽ ὕπνος ἔχῃσιν—ὁ γάρ τ᾽ ἐπέλησεν ἁπάντων,</line><line lnr="20.86">ἐσθλῶν ἠδὲ κακῶν, ἐπεὶ ἄρ βλέφαρ᾽ ἀμφικαλύψῃ—</line><line lnr="20.87">αὐτὰρ ἐμοὶ καὶ ὀνείρατ᾽ ἐπέσσευεν κακὰ δαίμων.</line><line lnr="20.88">τῇδε γὰρ αὖ μοι νυκτὶ παρέδραθεν εἴκελος αὐτῷ,</line><line lnr="20.89">τοῖος ἐὼν οἷος ᾖεν ἅμα στρατῷ: αὐτὰρ ἐμὸν κῆρ</line><line lnr="20.90">χαῖρ᾽,  ἐπεὶ οὐκ ἐφάμην ὄναρ ἔμμεναι, ἀλλ᾽ ὕπαρ ἤδη.</line><line lnr="20.91">ὣς ἔφατ᾽, αὐτίκα δὲ χρυσόθρονος ἤλυθεν Ἠώς.</line><line lnr="20.92">τῆς δ᾽ ἄρα κλαιούσης ὄπα σύνθετο δῖος Ὀδυσσεύς:</line><line lnr="20.93">μερμήριζε δ᾽ ἔπειτα, δόκησε δέ οἱ κατὰ θυμὸν</line><line lnr="20.94">ἤδη γιγνώσκουσα παρεστάμεναι κεφαλῆφι.</line><line lnr="20.95">χλαῖναν μὲν συνελὼν καὶ κώεα,  τοῖσιν ἐνεῦδεν,</line><line lnr="20.96">ἐς μέγαρον κατέθηκεν ἐπὶ θρόνου, ἐκ δὲ βοείην</line><line lnr="20.97">θῆκε θύραζε φέρων, Διὶ δ᾽ εὔξατο χεῖρας ἀνασχών:</line><line lnr="20.98">Ζεῦ πάτερ, εἴ μ᾽ ἐθέλοντες ἐπὶ τραφερήν τε καὶ ὑγρὴν</line><line lnr="20.99">ἤγετ᾽ ἐμὴν ἐς γαῖαν, ἐπεί μ᾽ ἐκακώσατε λίην,</line><line lnr="20.100">φήμην τίς μοι φάσθω ἐγειρομένων ἀνθρώπων</line><line lnr="20.101">ἔνδοθεν, ἔκτοσθεν δὲ Διὸς τέρας ἄλλο φανήτω.</line><line lnr="20.102">ὣς ἔφατ᾽ εὐχόμενος: τοῦ δ᾽ ἔκλυε μητίετα Ζεύς,</line><line lnr="20.103">αὐτίκα δ᾽ ἐβρόντησεν ἀπ᾽ αἰγλήεντος Ὀλύμπου,</line><line lnr="20.104">ὑψόθεν ἐκ νεφέων: γήθησε δὲ δῖος Ὀδυσσεύς.</line><line lnr="20.105">φήμην δ᾽ ἐξ οἴκοιο γυνὴ προέηκεν ἀλετρὶς</line><line lnr="20.106">πλησίον, ἔνθ᾽ ἄρα οἱ μύλαι ἥατο ποιμένι λαῶν,</line><line lnr="20.107">τῇσιν δώδεκα πᾶσαι ἐπερρώοντο γυναῖκες</line><line lnr="20.108">ἄλφιτα τεύχουσαι καὶ ἀλείατα, μυελὸν ἀνδρῶν.</line><line lnr="20.109">αἱ μὲν ἄρ᾽ ἄλλαι εὗδον, ἐπεὶ κατὰ πυρὸν ἄλεσσαν,</line><line lnr="20.110">ἡ δὲ μί᾽ οὔπω παύετ᾽,  ἀφαυροτάτη δ᾽ ἐτέτυκτο:</line><line lnr="20.111">ἥ ῥα μύλην στήσασα ἔπος φάτο, σῆμα ἄνακτι:</line><line lnr="20.112">Ζεῦ πάτερ, ὅς τε θεοῖσι καὶ ἀνθρώποισιν ἀνάσσεις,</line><line lnr="20.113">ἦ μεγάλ᾽ ἐβρόντησας ἀπ᾽ οὐρανοῦ ἀστερόεντος,</line><line lnr="20.114">οὐδέ ποθι νέφος ἐστί: τέρας νύ τεῳ τόδε φαίνεις.</line><line lnr="20.115">κρῆνον νῦν καὶ ἐμοὶ δειλῇ ἔπος,  ὅττι κεν εἴπω:</line><line lnr="20.116">μνηστῆρες πύματόν τε καὶ ὕστατον ἤματι τῷδε</line><line lnr="20.117">ἐν μεγάροις Ὀδυσῆος ἑλοίατο δαῖτ᾽ ἐρατεινήν,</line><line lnr="20.118">οἳ δή μοι καμάτῳ θυμαλγέι: γούνατ᾽ ἔλυσαν</line><line lnr="20.119">ἄλφιτα τευχούσῃ: νῦν ὕστατα δειπνήσειαν.</line><line lnr="20.120">ὣς ἄρ᾽ ἔφη,  χαῖρεν δὲ κλεηδόνι δῖος Ὀδυσσεὺς</line><line lnr="20.121">Ζηνός τε βροντῇ: φάτο γὰρ τίσασθαι ἀλείτας.</line><line lnr="20.122">αἱ δ᾽ ἄλλαι δμῳαὶ κατὰ δώματα κάλ᾽ Ὀδυσῆος</line><line lnr="20.123">ἀγρόμεναι ἀνέκαιον ἐπ᾽ ἐσχάρῃ ἀκάματον πῦρ.</line><line lnr="20.124">Τηλέμαχος δ᾽ εὐνῆθεν ἀνίστατο, ἰσόθεος φώς,</line><line lnr="20.125">εἵματα ἑσσάμενος: περὶ δὲ ξίφος ὀξὺ θέτ᾽ ὤμῳ:</line><line lnr="20.126">ποσσὶ δ᾽ ὑπὸ λιπαροῖσιν ἐδήσατο καλὰ πέδιλα,</line><line lnr="20.127">εἵλετο δ᾽ ἄλκιμον ἔγχος, ἀκαχμένον ὀξέι: χαλκῷ:</line><line lnr="20.128">στῆ δ᾽ ἄρ᾽ ἐπ᾽ οὐδὸν ἰών, πρὸς δ᾽ Εὐρύκλειαν ἔειπε:</line><line lnr="20.129">μαῖα φίλη, τὸν ξεῖνον ἐτιμήσασθ᾽ ἐνὶ οἴκῳ</line><line lnr="20.130">εὐνῇ καὶ σίτῳ,  ἦ αὔτως κεῖται ἀκηδής;</line><line lnr="20.131">τοιαύτη γὰρ ἐμὴ μήτηρ, πινυτή περ ἐοῦσα:</line><line lnr="20.132">ἐμπλήγδην ἕτερόν γε τίει μερόπων ἀνθρώπων</line><line lnr="20.133">χείρονα, τὸν δέ τ᾽ ἀρείον᾽ ἀτιμήσασ᾽ ἀποπέμπει.</line><line lnr="20.134">τὸν δ᾽ αὖτε προσέειπε περίφρων Εὐρύκλεια:</line><line lnr="20.135">οὐκ ἄν μιν νῦν,  τέκνον, ἀναίτιον αἰτιόῳο.</line><line lnr="20.136">οἶνον μὲν γὰρ πῖνε καθήμενος, ὄφρ᾽ ἔθελ᾽ αὐτός,</line><line lnr="20.137">σίτου δ᾽ οὐκέτ᾽ ἔφη πεινήμεναι: εἴρετο γάρ μιν.</line><line lnr="20.138">ἀλλ᾽ ὅτε δὴ κοίτοιο καὶ ὕπνου μιμνήσκοιτο,</line><line lnr="20.139">ἡ μὲν δέμνι᾽ ἄνωγεν ὑποστορέσαι δμῳῇσιν,</line><line lnr="20.140">αὐτὰρ ὅ γ᾽,  ὥς τις πάμπαν ὀϊζυρὸς καὶ ἄποτμος,</line><line lnr="20.141">οὐκ ἔθελ᾽ ἐν λέκτροισι καὶ ἐν ῥήγεσσι καθεύδειν,</line><line lnr="20.142">ἀλλ᾽ ἐν ἀδεψήτῳ βοέῃ καὶ κώεσιν οἰῶν</line><line lnr="20.143">ἔδραθ᾽ ἐνὶ προδόμῳ: χλαῖναν δ᾽ ἐπιέσσαμεν ἡμεῖς.</line><line lnr="20.144">ὣς φάτο, Τηλέμαχος δὲ διὲκ μεγάροιο βεβήκει</line><line lnr="20.145">ἔγχος ἔχων,  ἅμα τῷ γε δύω κύνες ἀργοὶ ἕποντο.</line><line lnr="20.146">βῆ δ᾽ ἴμεν εἰς ἀγορὴν μετ᾽ ἐϋκνήμιδας Ἀχαιούς.</line><line lnr="20.147">ἡ δ᾽ αὖτε δμῳῇσιν ἐκέκλετο δῖα γυναικῶν,</line><line lnr="20.148">Εὐρύκλει᾽, Ὦπος θυγάτηρ Πεισηνορίδαο:</line><line lnr="20.149">ἀγρεῖθ᾽, αἱ μὲν δῶμα κορήσατε ποιπνύσασαι,</line><line lnr="20.150">ῥάσσατέ τ᾽,  ἔν τε θρόνοις εὐποιήτοισι τάπητας</line><line lnr="20.151">βάλλετε πορφυρέους: αἱ δὲ σπόγγοισι τραπέζας</line><line lnr="20.152">πάσας ἀμφιμάσασθε, καθήρατε δὲ κρητῆρας</line><line lnr="20.153">καὶ δέπα ἀμφικύπελλα τετυγμένα: ταὶ δὲ μεθ᾽ ὕδωρ</line><line lnr="20.154">ἔρχεσθε κρήνηνδε, καὶ οἴσετε θᾶσσον ἰοῦσαι.</line><line lnr="20.155">οὐ γὰρ δὴν μνηστῆρες ἀπέσσονται μεγάροιο,</line><line lnr="20.156">ἀλλὰ μάλ᾽ ἦρι νέονται, ἐπεὶ καὶ πᾶσιν ἑορτή.</line><line lnr="20.157">ὣς ἔφαθ᾽, αἱ δ᾽ ἄρα τῆς μάλα μὲν κλύον ἠδ᾽ ἐπίθοντο.</line><line lnr="20.158">αἱ μὲν ἐείκοσι βῆσαν ἐπὶ κρήνην μελάνυδρον,</line><line lnr="20.159">αἱ δ᾽ αὐτοῦ κατὰ δώματ᾽ ἐπισταμένως πονέοντο.</line><line lnr="20.160">ἐς δ᾽ ἦλθον δρηστῆρες Ἀχαιῶν.  οἱ μὲν ἔπειτα</line><line lnr="20.161">εὖ καὶ ἐπισταμένως κέασαν ξύλα, ταὶ δὲ γυναῖκες</line><line lnr="20.162">ἦλθον ἀπὸ κρήνης: ἐπὶ δέ σφισιν ἦλθε συβώτης</line><line lnr="20.163">τρεῖς σιάλους κατάγων, οἳ ἔσαν μετὰ πᾶσιν ἄριστοι.</line><line lnr="20.164">καὶ τοὺς μέν ῥ᾽ εἴασε καθ᾽ ἕρκεα καλὰ νέμεσθαι,</line><line lnr="20.165">αὐτὸς δ᾽ αὖτ᾽ Ὀδυσῆα προσηύδα μειλιχίοισι:</line><line lnr="20.166">ξεῖν᾽, ἦ ἄρ τί σε μᾶλλον Ἀχαιοὶ εἰσορόωσιν,</line><line lnr="20.167">ἦέ σ᾽ ἀτιμάζουσι κατὰ μέγαρ᾽, ὡς τὸ πάρος περ;</line><line lnr="20.168">τὸν δ᾽ ἀπαμειβόμενος προσέφη πολυμήτις Ὀδυσσεύς:</line><line lnr="20.169">αἲ γὰρ δή, Εὔμαιε, θεοὶ τισαίατο λώβην,</line><line lnr="20.170">ἣν οἵδ᾽ ὑβρίζοντες ἀτάσθαλα μηχανόωνται</line><line lnr="20.171">οἴκῳ ἐν ἀλλοτρίῳ, οὐδ᾽ αἰδοῦς μοῖραν ἔχουσιν.</line><line lnr="20.172">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="20.173">ἀγχίμολον δέ σφ᾽ ἦλθε Μελάνθιος, αἰπόλος αἰγῶν.</line><line lnr="20.174">αἶγας ἄγων αἳ πᾶσι μετέρεπον αἰπολίοισι,</line><line lnr="20.175">δεῖπνον μνηστήρεσσι.  δύω δ᾽ ἅμ᾽ ἕποντο νομῆες.</line><line lnr="20.176">καὶ τὰς μὲν κατέδησεν ὑπ᾽ αἰθούσῃ ἐριδούπῳ,</line><line lnr="20.177">αὐτὸς δ᾽ αὖτ᾽ Ὀδυσῆα προσηύδα κερτομίοισι:</line><line lnr="20.178">ξεῖν᾽, ἔτι καὶ νῦν ἐνθάδ᾽ ἀνιήσεις κατὰ δῶμα</line><line lnr="20.179">ἀνέρας αἰτίζων, ἀτὰρ οὐκ ἔξεισθα θύραζε;</line><line lnr="20.180">πάντως οὐκέτι νῶϊ διακρινέεσθαι ὀΐω</line><line lnr="20.181">πρὶν χειρῶν γεύσασθαι, ἐπεὶ σύ περ οὐ κατὰ κόσμον</line><line lnr="20.182">αἰτίζεις: εἰσὶν δὲ καὶ ἄλλαι δαῖτες Ἀχαιῶν.</line><line lnr="20.183">ὣς φάτο, τὸν δ᾽ οὔ τι προσέφη πολύμητις Ὀδυσσεύς,</line><line lnr="20.184">ἀλλ᾽ ἀκέων κίνησε κάρη,  κακὰ βυσσοδομεύων.</line><line lnr="20.185">τοῖσι δ᾽ ἐπὶ τρίτος ἦλθε Φιλοίτιος, ὄρχαμος ἀνδρῶν,</line><line lnr="20.186">βοῦν στεῖραν μνηστῆρσιν ἄγων καὶ πίονας αἶγας.</line><line lnr="20.187">πορθμῆες δ᾽ ἄρα τούς γε διήγαγον, οἵ τε καὶ ἄλλους</line><line lnr="20.188">ἀνθρώπους πέμπουσιν, ὅτις σφέας εἰσαφίκηται.</line><line lnr="20.189">καὶ τὰ μὲν εὖ κατέδησεν ὑπ᾽ αἰθούσῃ ἐριδούπῳ,</line><line lnr="20.190">αὐτὸς δ᾽ αὖτ᾽ ἐρέεινε συβώτην ἄγχι παραστάς:</line><line lnr="20.191">τίς δὴ ὅδε ξεῖνος νέον εἰλήλουθε, συβῶτα,</line><line lnr="20.192">ἡμέτερον πρὸς δῶμα; τέων δ᾽ ἐξ εὔχεται εἶναι</line><line lnr="20.193">ἀνδρῶν; ποῦ δέ νύ οἱ γενεὴ καὶ πατρὶς ἄρουρα;</line><line lnr="20.194">δύσμορος, ἦ τε ἔοικε δέμας βασιλῆϊ ἄνακτι:</line><line lnr="20.195">ἀλλὰ θεοὶ δυόωσι πολυπλάγκτους ἀνθρώπους,</line><line lnr="20.196">ὁππότε καὶ βασιλεῦσιν ἐπικλώσωνται ὀϊζύν.</line><line lnr="20.197">ἦ καὶ δεξιτερῇ δειδίσκετο χειρὶ παραστάς,</line><line lnr="20.198">καί μιν φωνήσας ἔπεα πτερόεντα προσηύδα:</line><line lnr="20.199">χαῖρε, πάτερ ὦ ξεῖνε: γένοιτό τοι ἔς περ ὀπίσσω</line><line lnr="20.200">ὄλβος: ἀτὰρ μὲν νῦν γε κακοῖς ἔχεαι πολέεσσι.</line><line lnr="20.201">Ζεῦ πάτερ, οὔ τις σεῖο θεῶν ὀλοώτερος ἄλλος:</line><line lnr="20.202">οὐκ ἐλεαίρεις ἄνδρας, ἐπὴν δὴ γείνεαι αὐτός,</line><line lnr="20.203">μισγέμεναι κακότητι καὶ ἄλγεσι λευγαλέοισιν.</line><line lnr="20.204">ἴδιον, ὡς ἐνόησα, δεδάκρυνται δέ μοι ὄσσε</line><line lnr="20.205">μνησαμένῳ Ὀδυσῆος,  ἐπεὶ καὶ κεῖνον ὀΐω</line><line lnr="20.206">τοιάδε λαίφε᾽ ἔχοντα κατ᾽ ἀνθρώπους ἀλάλησθαι,</line><line lnr="20.207">εἴ που ἔτι ζώει καὶ ὁρᾷ φάος ἠελίοιο.</line><line lnr="20.208">εἰ δ᾽ ἤδη τέθνηκε καὶ εἰν Ἀΐδαο δόμοισιν,</line><line lnr="20.209">ὤ μοι ἔπειτ᾽ Ὀδυσῆος ἀμύμονος, ὅς μ᾽ ἐπὶ βουσὶν</line><line lnr="20.210">εἷσ᾽ ἔτι τυτθὸν ἐόντα Κεφαλλήνων ἐνὶ δήμῳ.</line><line lnr="20.211">νῦν δ᾽ αἱ μὲν γίγνονται ἀθέσφατοι, οὐδέ κεν ἄλλως</line><line lnr="20.212">ἀνδρί γ᾽ ὑποσταχύοιτο βοῶν γένος εὐρυμετώπων:</line><line lnr="20.213">τὰς δ᾽ ἄλλοι με κέλονται ἀγινέμεναί σφισιν αὐτοῖς</line><line lnr="20.214">ἔδμεναι: οὐδέ τι παιδὸς ἐνὶ μεγάροις ἀλέγουσιν,</line><line lnr="20.215">οὐδ᾽ ὄπιδα τρομέουσι θεῶν: μεμάασι γὰρ ἤδη</line><line lnr="20.216">κτήματα δάσσασθαι δὴν οἰχομένοιο ἄνακτος.</line><line lnr="20.217">αὐτὰρ ἐμοὶ τόδε θυμὸς ἐνὶ στήθεσσι φίλοισι</line><line lnr="20.218">πόλλ᾽ ἐπιδινεῖται: μάλα μὲν κακὸν υἷος ἐόντος</line><line lnr="20.219">ἄλλων δῆμον ἱκέσθαι ἰόντ᾽ αὐτῇσι βόεσσιν,</line><line lnr="20.220">ἄνδρας ἐς ἀλλοδαπούς: τὸ δὲ ῥίγιον,  αὖθι μένοντα</line><line lnr="20.221">βουσὶν ἐπ᾽ ἀλλοτρίῃσι καθήμενον ἄλγεα πάσχειν.</line><line lnr="20.222">καί κεν δὴ πάλαι ἄλλον ὑπερμενέων βασιλήων</line><line lnr="20.223">ἐξικόμην φεύγων, ἐπεὶ οὐκέτ᾽ ἀνεκτὰ πέλονται:</line><line lnr="20.224">ἀλλ᾽ ἔτι τὸν δύστηνον ὀΐομαι, εἴ ποθεν ἐλθὼν</line><line lnr="20.225">ἀνδρῶν μνηστήρων σκέδασιν κατὰ δώματα θείῃ.</line><line lnr="20.226">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="20.227">βουκόλ᾽, ἐπεὶ οὔτε κακῷ οὔτ᾽ ἄφρονι φωτὶ ἔοικας,</line><line lnr="20.228">γιγνώσκω δὲ καὶ αὐτὸς ὅ τοι πινυτὴ φρένας ἵκει,</line><line lnr="20.229">τοὔνεκά τοι ἐρέω καὶ ἐπὶ μέγαν ὅρκον ὀμοῦμαι:</line><line lnr="20.230">ἴστω νῦν Ζεὺς πρῶτα θεῶν ξενίη τε τράπεζα</line><line lnr="20.231">ἱστίη τ᾽ Ὀδυσῆος ἀμύμονος, ἣν ἀφικάνω,</line><line lnr="20.232">ἦ σέθεν ἐνθάδ᾽ ἐόντος ἐλεύσεται οἴκαδ᾽ Ὀδυσσεύς:</line><line lnr="20.233">σοῖσιν δ᾽ ὀφθαλμοῖσιν ἐπόψεαι, αἴ κ᾽ ἐθέλῃσθα,</line><line lnr="20.234">κτεινομένους μνηστῆρας, οἳ ἐνθάδε κοιρανέουσιν.</line><line lnr="20.235">τὸν δ᾽ αὖτε προσέειπε βοῶν ἐπιβουκόλος ἀνήρ:</line><line lnr="20.236">αἲ γὰρ τοῦτο, ξεῖνε, ἔπος τελέσειε Κρονίων:</line><line lnr="20.237">γνοίης χ᾽ οἵη ἐμὴ δύναμις καὶ χεῖρες ἕπονται.</line><line lnr="20.238">ὣς δ᾽ αὔτως Εὔμαιος ἐπεύξατο πᾶσι θεοῖσι</line><line lnr="20.239">νοστῆσαι Ὀδυσῆα πολύφρονα ὅνδε δόμονδε.</line><line lnr="20.240">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="20.241">μνηστῆρες δ᾽ ἄρα Τηλεμάχῳ θάνατόν τε μόρον τε</line><line lnr="20.242">ἤρτυον: αὐτὰρ ὁ τοῖσιν ἀριστερὸς ἤλυθεν ὄρνις,</line><line lnr="20.243">αἰετὸς ὑψιπέτης, ἔχε δὲ τρήρωνα πέλειαν.</line><line lnr="20.244">τοῖσιν δ᾽ Ἀμφίνομος ἀγορήσατο καὶ μετέειπεν:</line><line lnr="20.245">ὦ φίλοι,  οὐχ ἡμῖν συνθεύσεται ἥδε γε βουλή,</line><line lnr="20.246">Τηλεμάχοιο φόνος: ἀλλὰ μνησώμεθα δαιτός.</line><line lnr="20.247">ὣς ἔφατ᾽ Ἀμφίνομος, τοῖσιν δ᾽ ἐπιήνδανε μῦθος.</line><line lnr="20.248">ἐλθόντες δ᾽ ἐς δώματ᾽ Ὀδυσσῆος θείοιο</line><line lnr="20.249">χλαίνας μὲν κατέθεντο κατὰ κλισμούς τε θρόνους τε,</line><line lnr="20.250">οἱ δ᾽ ἱέρευον ὄϊς μεγάλους καὶ πίονας αἶγας,</line><line lnr="20.251">ἵρευον δὲ σύας σιάλους καὶ βοῦν ἀγελαίην:</line><line lnr="20.252">σπλάγχνα δ᾽ ἄρ᾽ ὀπτήσαντες ἐνώμων, ἐν δέ τε οἶνον</line><line lnr="20.253">κρητῆρσιν κερόωντο: κύπελλα δὲ νεῖμε συβώτης.</line><line lnr="20.254">σῖτον δέ σφ᾽ ἐπένειμε Φιλοίτιος, ὄρχαμος ἀνδρῶν,</line><line lnr="20.255">καλοῖς ἐν κανέοισιν,  ἐῳνοχόει δὲ Μελανθεύς.</line><line lnr="20.256">οἱ δ᾽ ἐπ᾽ ὀνείαθ᾽ ἑτοῖμα προκείμενα χεῖρας ἴαλλον.</line><line lnr="20.257">Τηλέμαχος δ᾽ Ὀδυσῆα καθίδρυε, κέρδεα νωμῶν,</line><line lnr="20.258">ἐντὸς ἐϋσταθέος μεγάρου, παρὰ λάϊνον οὐδόν,</line><line lnr="20.259">δίφρον ἀεικέλιον καταθεὶς ὀλίγην τε τράπεζαν:</line><line lnr="20.260">πὰρ δ᾽ ἐτίθει σπλάγχνων μοίρας,  ἐν δ᾽ οἶνον ἔχευεν</line><line lnr="20.261">ἐν δέπαϊ χρυσέῳ, καί μιν πρὸς μῦθον ἔειπεν:</line><line lnr="20.262">ἐνταυθοῖ νῦν ἧσο μετ᾽ ἀνδράσιν οἰνοποτάζων:</line><line lnr="20.263">κερτομίας δέ τοι αὐτὸς ἐγὼ καὶ χεῖρας ἀφέξω</line><line lnr="20.264">πάντων μνηστήρων, ἐπεὶ οὔ τοι δήμιός ἐστιν</line><line lnr="20.265">οἶκος ὅδ᾽,  ἀλλ᾽ Ὀδυσῆος, ἐμοὶ δ᾽ ἐκτήσατο κεῖνος.</line><line lnr="20.266">ὑμεῖς δέ, μνηστῆρες, ἐπίσχετε θυμὸν ἐνιπῆς</line><line lnr="20.267">καὶ χειρῶν, ἵνα μή τις ἔρις καὶ νεῖκος ὄρηται.</line><line lnr="20.268">ὣς ἔφαθ᾽, οἱ δ᾽ ἄρα πάντες ὀδὰξ ἐν χείλεσι φύντες</line><line lnr="20.269">Τηλέμαχον θαύμαζον, ὃ θαρσαλέως ἀγόρευε.</line><line lnr="20.270">τοῖσιν δ᾽ Ἀντίνοος μετέφη,  Εὐπείθεος υἱός:</line><line lnr="20.271">καὶ χαλεπόν περ ἐόντα δεχώμεθα μῦθον, Ἀχαιοί,</line><line lnr="20.272">Τηλεμάχου: μάλα δ᾽ ἧμιν ἀπειλήσας ἀγορεύει.</line><line lnr="20.273">οὐ γὰρ Ζεὺς εἴασε Κρονίων: τῷ κέ μιν ἤδη</line><line lnr="20.274">παύσαμεν ἐν μεγάροισι, λιγύν περ ἐόντ᾽ ἀγορητήν.</line><line lnr="20.275">ὣς ἔφατ᾽ Ἀντίνοος: ὁ δ᾽ ἄρ᾽ οὐκ ἐμπάζετο μύθων.</line><line lnr="20.276">κήρυκες δ᾽ ἀνὰ ἄστυ θεῶν ἱερὴν ἑκατόμβην</line><line lnr="20.277">ἦγον: τοὶ δ᾽ ἀγέροντο κάρη κομόωντες Ἀχαιοὶ</line><line lnr="20.278">ἄλσος ὕπο σκιερὸν ἑκατηβόλου Ἀπόλλωνος.</line><line lnr="20.279">οἱ δ᾽ ἐπεὶ ὤπτησαν κρέ᾽ ὑπέρτερα καὶ ἐρύσαντο,</line><line lnr="20.280">μοίρας δασσάμενοι δαίνυντ᾽ ἐρικυδέα δαῖτα:</line><line lnr="20.281">πὰρ δ᾽ ἄρ᾽ Ὀδυσσῆϊ μοῖραν θέσαν οἳ πονέοντο</line><line lnr="20.282">ἴσην, ὡς αὐτοί περ ἐλάγχανον: ὣς γὰρ ἀνώγει</line><line lnr="20.283">Τηλέμαχος, φίλος υἱὸς Ὀδυσσῆος θείοιο.</line><line lnr="20.284">μνηστῆρας δ᾽ οὐ πάμπαν ἀγήνορας εἴα Ἀθήνη</line><line lnr="20.285">λώβης ἴσχεσθαι θυμαλγέος,  ὄφρ᾽ ἔτι μᾶλλον</line><line lnr="20.286">δύη ἄχος κραδίην Λαερτιάδην Ὀδυσῆα.</line><line lnr="20.287">ἦν δέ τις ἐν μνηστῆρσιν ἀνὴρ ἀθεμίστια εἰδώς,</line><line lnr="20.288">Κτήσιππος δ᾽ ὄνομ᾽ ἔσκε, Σάμῃ δ᾽ ἐνὶ οἰκία ναῖεν:</line><line lnr="20.289">ὃς δή τοι κτεάτεσσι πεποιθὼς θεσπεσίοισι</line><line lnr="20.290">μνάσκετ᾽ Ὀδυσσῆος δὴν οἰχομένοιο δάμαρτα.</line><line lnr="20.291">ὅς ῥα τότε μνηστῆρσιν ὑπερφιάλοισι μετηύδα:</line><line lnr="20.292">κέκλυτέ μευ, μνηστῆρες ἀγήνορες, ὄφρα τι εἴπω:</line><line lnr="20.293">μοῖραν μὲν δὴ ξεῖνος ἔχει πάλαι, ὡς ἐπέοικεν,</line><line lnr="20.294">ἴσην: οὐ γὰρ καλὸν ἀτέμβειν οὐδὲ δίκαιον</line><line lnr="20.295">ξείνους Τηλεμάχου,  ὅς κεν τάδε δώμαθ᾽ ἵκηται.</line><line lnr="20.296">ἀλλ᾽ ἄγε οἱ καὶ ἐγὼ δῶ ξείνιον, ὄφρα καὶ αὐτὸς</line><line lnr="20.297">ἠὲ λοετροχόῳ δώῃ γέρας ἠέ τῳ ἄλλῳ</line><line lnr="20.298">δμώων, οἳ κατὰ δώματ᾽ Ὀδυσσῆος θείοιο.</line><line lnr="20.299">ὣς εἰπὼν ἔρριψε βοὸς πόδα χειρὶ παχείῃ.</line><line lnr="20.300">κείμενον ἐκ κανέοιο λαβών: ὁ δ᾽ ἀλεύατ᾽ Ὀδυσσεὺς</line><line lnr="20.301">ἦκα παρακλίνας κεφαλήν, μείδησε δὲ θυμῷ</line><line lnr="20.302">σαρδάνιον μάλα τοῖον: ὁ δ᾽ εὔδμητον βάλε τοῖχον.</line><line lnr="20.303">Κτήσιππον δ᾽ ἄρα Τηλέμαχος ἠνίπαπε μύθῳ:</line><line lnr="20.304">Κτήσιππ᾽, ἦ μάλα τοι τόδε κέρδιον ἔπλετο θυμῷ:</line><line lnr="20.305">οὐκ ἔβαλες τὸν ξεῖνον: ἀλεύατο γὰρ βέλος αὐτός.</line><line lnr="20.306">ἦ γάρ κέν σε μέσον βάλον ἔγχεϊ ὀξυόεντι,</line><line lnr="20.307">καί κέ τοι ἀντὶ γάμοιο πατὴρ τάφον ἀμφεπονεῖτο</line><line lnr="20.308">ἐνθάδε. τῷ μή τίς μοι ἀεικείας ἐνὶ οἴκῳ</line><line lnr="20.309">φαινέτω: ἤδη γὰρ νοέω καὶ οἶδα ἕκαστα,</line><line lnr="20.310">ἐσθλά τε καὶ τὰ χέρηα: πάρος δ᾽ ἔτι νήπιος ἦα.</line><line lnr="20.311">ἀλλ᾽ ἔμπης τάδε μὲν καὶ τέτλαμεν εἰσορόωντες,</line><line lnr="20.312">μήλων σφαζομένων οἴνοιό τε πινομένοιο</line><line lnr="20.313">καὶ σίτου: χαλεπὸν γὰρ ἐρυκακέειν ἕνα πολλούς.</line><line lnr="20.314">ἀλλ᾽ ἄγε μηκέτι μοι κακὰ ῥέζετε δυσμενέοντες:</line><line lnr="20.315">εἰ δ᾽ ἤδη μ᾽ αὐτὸν κτεῖναι μενεαίνετε χαλκῷ,</line><line lnr="20.316">καί κε τὸ βουλοίμην, καί κεν πολὺ κέρδιον εἴη</line><line lnr="20.317">τεθνάμεν ἢ τάδε γ᾽ αἰὲν ἀεικέα ἔργ᾽ ὁράασθαι,</line><line lnr="20.318">ξείνους τε στυφελιζομένους δμῳάς τε γυναῖκας</line><line lnr="20.319">ῥυστάζοντας ἀεικελίως κατὰ δώματα καλά.</line><line lnr="20.320">ὣς ἔφαθ᾽,  οἱ δ᾽ ἄρα πάντες ἀκὴν ἐγένοντο σιωπῇ:</line><line lnr="20.321">ὀψὲ δὲ δὴ μετέειπε Δαμαστορίδης Ἀγέλαος:</line><line lnr="20.322">ὦ φίλοι, οὐκ ἂν δή τις ἐπὶ ῥηθέντι δικαίῳ</line><line lnr="20.323">ἀντιβίοις ἐπέεσσι καθαπτόμενος χαλεπαίνοι:</line><line lnr="20.324">μήτε τι τὸν ξεῖνον στυφελίζετε μήτε τιν᾽ ἄλλον</line><line lnr="20.325">δμώων,  οἳ κατὰ δώματ᾽ Ὀδυσσῆος θείοιο.</line><line lnr="20.326">Τηλεμάχῳ δέ κε μῦθον ἐγὼ καὶ μητέρι φαίην</line><line lnr="20.327">ἤπιον, εἴ σφωϊν κραδίῃ ἅδοι ἀμφοτέροιϊν.</line><line lnr="20.328">ὄφρα μὲν ὑμῖν θυμὸς ἐνὶ στήθεσσιν ἐώλπει</line><line lnr="20.329">νοστήσειν Ὀδυσῆα πολύφρονα ὅνδε δόμονδε,</line><line lnr="20.330">τόφρ᾽ οὔ τις νέμεσις μενέμεν τ᾽ ἦν ἰσχέμεναί τε</line><line lnr="20.331">μνηστῆρας κατὰ δώματ᾽, ἐπεὶ τόδε κέρδιον ἦεν,</line><line lnr="20.332">εἰ νόστησ᾽ Ὀδυσεὺς καὶ ὑπότροπος ἵκετο δῶμα:</line><line lnr="20.333">νῦν δ᾽ ἤδη τόδε δῆλον, ὅ τ᾽ οὐκέτι νόστιμός ἐστιν.</line><line lnr="20.334">ἀλλ᾽ ἄγε, σῇ τάδε μητρὶ παρεζόμενος κατάλεξον,</line><line lnr="20.335">γήμασθ᾽ ὅς τις ἄριστος ἀνὴρ καὶ πλεῖστα πόρῃσιν,</line><line lnr="20.336">ὄφρα σὺ μὲν χαίρων πατρώϊα πάντα νέμηαι,</line><line lnr="20.337">ἔσθων καὶ πίνων, ἡ δ᾽ ἄλλου δῶμα κομίζῃ.</line><line lnr="20.338">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="20.339">οὐ μὰ Ζῆν᾽, Ἀγέλαε, καὶ ἄλγεα πατρὸς ἐμοῖο,</line><line lnr="20.340">ὅς που τῆλ᾽ Ἰθάκης ἢ ἔφθιται ἢ ἀλάληται,</line><line lnr="20.341">οὔ τι διατρίβω μητρὸς γάμον, ἀλλὰ κελεύω</line><line lnr="20.342">γήμασθ᾽ ᾧ κ᾽ ἐθέλῃ, ποτὶ δ᾽ ἄσπετα δῶρα δίδωμι.</line><line lnr="20.343">αἰδέομαι δ᾽ ἀέκουσαν ἀπὸ μεγάροιο δίεσθαι</line><line lnr="20.344">μύθῳ ἀναγκαίῳ: μὴ τοῦτο θεὸς τελέσειεν.</line><line lnr="20.345">ὣς φάτο Τηλέμαχος: μνηστῆρσι δὲ Παλλὰς Ἀθήνη</line><line lnr="20.346">ἄσβεστον γέλω ὦρσε,  παρέπλαγξεν δὲ νόημα.</line><line lnr="20.347">οἱ δ᾽ ἤδη γναθμοῖσι γελοίων ἀλλοτρίοισιν,</line><line lnr="20.348">αἱμοφόρυκτα δὲ δὴ κρέα ἤσθιον: ὄσσε δ᾽ ἄρα σφέων</line><line lnr="20.349">δακρυόφιν πίμπλαντο, γόον δ᾽ ὠΐετο θυμός.</line><line lnr="20.350">τοῖσι δὲ καὶ μετέειπε Θεοκλύμενος θεοειδής:</line><line lnr="20.351">ἆ δειλοί, τί κακὸν τόδε πάσχετε; νυκτὶ μὲν ὑμέων</line><line lnr="20.352">εἰλύαται κεφαλαί τε πρόσωπά τε νέρθε τε γοῦνα.</line><line lnr="20.353">οἰμωγὴ δὲ δέδηε, δεδάκρυνται δὲ παρειαί,</line><line lnr="20.354">αἵματι δ᾽ ἐρράδαται τοῖχοι καλαί τε μεσόδμαι:</line><line lnr="20.355">εἰδώλων δὲ πλέον πρόθυρον,  πλείη δὲ καὶ αὐλή,</line><line lnr="20.356">ἱεμένων Ἔρεβόσδε ὑπὸ ζόφον: ἠέλιος δὲ</line><line lnr="20.357">οὐρανοῦ ἐξαπόλωλε, κακὴ δ᾽ ἐπιδέδρομεν ἀχλύς.</line><line lnr="20.358">ὣς ἔφαθ᾽, οἱ δ᾽ ἄρα πάντες ἐπ᾽ αὐτῷ ἡδὺ γέλασσαν.</line><line lnr="20.359">τοῖσιν δ᾽ Εὐρύμαχος, Πολύβου πάϊς, ἦρχ᾽ ἀγορεύειν:</line><line lnr="20.360">ἀφραίνει ξεῖνος νέον ἄλλοθεν εἰληλουθώς.</line><line lnr="20.361">ἀλλά μιν αἶψα, νέοι, δόμου ἐκπέμψασθε θύραζε</line><line lnr="20.362">εἰς ἀγορὴν ἔρχεσθαι, ἐπεὶ τάδε νυκτὶ ἐΐσκει.</line><line lnr="20.363">τὸν δ᾽ αὖτε προσέειπε Θεοκλύμενος θεοειδής:</line><line lnr="20.364">Εὐρύμαχ᾽, οὔ τί σ᾽ ἄνωγα ἐμοὶ πομπῆας ὀπάζειν:</line><line lnr="20.365">εἰσί μοι ὀφθαλμοί τε καὶ οὔατα καὶ πόδες ἄμφω</line><line lnr="20.366">καὶ νόος ἐν στήθεσσι τετυγμένος οὐδὲν ἀεικής.</line><line lnr="20.367">τοῖς ἔξειμι θύραζε, ἐπεὶ νοέω κακὸν ὔμμιν</line><line lnr="20.368">ἐρχόμενον, τό κεν οὔ τις ὑπεκφύγοι οὐδ᾽ ἀλέαιτο</line><line lnr="20.369">μνηστήρων, οἳ δῶμα κάτ᾽ ἀντιθέου Ὀδυσῆος</line><line lnr="20.370">ἀνέρας ὑβρίζοντες ἀτάσθαλα μηχανάασθε.</line><line lnr="20.371">ὣς εἰπὼν ἐξῆλθε δόμων εὖ ναιεταόντων,</line><line lnr="20.372">ἵκετο δ᾽ ἐς Πείραιον, ὅ μιν πρόφρων ὑπέδεκτο.</line><line lnr="20.373">μνηστῆρες δ᾽ ἄρα πάντες ἐς ἀλλήλους ὁρόωντες</line><line lnr="20.374">Τηλέμαχον ἐρέθιζον, ἐπὶ ξείνοις γελόωντες:</line><line lnr="20.375">ὧδε δέ τις εἴπεσκε νέων ὑπερηνορεόντων:</line><line lnr="20.376">Τηλέμαχ᾽, οὔ τις σεῖο κακοξεινώτερος ἄλλος:</line><line lnr="20.377">οἷον μέν τινα τοῦτον ἔχεις ἐπίμαστον ἀλήτην,</line><line lnr="20.378">σίτου καὶ οἴνου κεχρημένον, οὐδέ τι ἔργων</line><line lnr="20.379">ἔμπαιον οὐδὲ βίης, ἀλλ᾽ αὔτως ἄχθος ἀρούρης.</line><line lnr="20.380">ἄλλος δ᾽ αὖτέ τις οὗτος ἀνέστη μαντεύεσθαι.</line><line lnr="20.381">ἀλλ᾽ εἴ μοί τι πίθοιο, τό κεν πολὺ κέρδιον εἴη:</line><line lnr="20.382">τοὺς ξείνους ἐν νηῒ πολυκληῗδι βαλόντες</line><line lnr="20.383">ἐς Σικελοὺς πέμψωμεν, ὅθεν κέ τοι ἄξιον ἄλφοι.</line><line lnr="20.384">ὣς ἔφασαν μνηστῆρες: ὁ δ᾽ οὐκ ἐμπάζετο μύθων,</line><line lnr="20.385">ἀλλ᾽ ἀκέων πατέρα προσεδέρκετο,  δέγμενος αἰεί,</line><line lnr="20.386">ὁππότε δὴ μνηστῆρσιν ἀναιδέσι χεῖρας ἐφήσει.</line><line lnr="20.387">ἡ δὲ κατ᾽ ἄντηστιν θεμένη περικαλλέα δίφρον</line><line lnr="20.388">κούρη Ἰκαρίοιο, περίφρων Πηνελόπεια,</line><line lnr="20.389">ἀνδρῶν ἐν μεγάροισιν ἑκάστου μῦθον ἄκουεν.</line><line lnr="20.390">δεῖπνον μὲν γάρ τοί γε γελοίωντες τετύκοντο</line><line lnr="20.391">ἡδὺ τε καὶ μενοεικές, ἐπεὶ μάλα πόλλ᾽ ἱέρευσαν:</line><line lnr="20.392">δόρπου δ᾽ οὐκ ἄν πως ἀχαρίστερον ἄλλο γένοιτο,</line><line lnr="20.393">οἷον δὴ τάχ᾽ ἔμελλε θεὰ καὶ καρτερὸς ἀνὴρ</line><line lnr="20.394">θησέμεναι: πρότεροι γὰρ ἀεικέα μηχανόωντο.</line></lvl><lvl d="the bow" c="008ce3" f="ffffff" sz="434"><line lnr="21.1">τῇ δ᾽ ἄρ᾽ ἐπὶ φρεσὶ θῆκε θεὰ γλαυκῶπις Ἀθήνη,</line><line lnr="21.2">κούρῃ Ἰκαρίοιο, περίφρονι Πηνελοπείῃ,</line><line lnr="21.3">τόξον μνηστήρεσσι θέμεν πολιόν τε σίδηρον</line><line lnr="21.4">ἐν μεγάροις Ὀδυσῆος, ἀέθλια καὶ φόνου ἀρχήν.</line><line lnr="21.5">κλίμακα δ᾽ ὑψηλὴν προσεβήσετο οἷο δόμοιο,</line><line lnr="21.6">εἵλετο δὲ κληῗδ᾽ εὐκαμπέα χειρὶ παχείῃ</line><line lnr="21.7">καλὴν χαλκείην: κώπη δ᾽ ἐλέφαντος ἐπῆεν.</line><line lnr="21.8">βῆ δ᾽ ἴμεναι θάλαμόνδε σὺν ἀμφιπόλοισι γυναιξὶν</line><line lnr="21.9">ἔσχατον: ἔνθα δέ οἱ κειμήλια κεῖτο ἄνακτος,</line><line lnr="21.10">χαλκός τε χρυσός τε πολύκμητός τε σίδηρος.</line><line lnr="21.11">ἔνθα δὲ τόξον κεῖτο παλίντονον ἠδὲ φαρέτρη</line><line lnr="21.12">ἰοδόκος, πολλοὶ δ᾽ ἔνεσαν στονόεντες ὀϊστοί,</line><line lnr="21.13">δῶρα τά οἱ ξεῖνος Λακεδαίμονι δῶκε τυχήσας</line><line lnr="21.14">Ἴφιτος Εὐρυτίδης, ἐπιείκελος ἀθανάτοισι.</line><line lnr="21.15">τὼ δ᾽ ἐν Μεσσήνῃ ξυμβλήτην ἀλλήλοιϊν</line><line lnr="21.16">οἴκῳ ἐν Ὀρτιλόχοιο δαΐφρονος. ἦ τοι Ὀδυσσεὺς</line><line lnr="21.17">ἦλθε μετὰ χρεῖος, τό ῥά οἱ πᾶς δῆμος ὄφελλε:</line><line lnr="21.18">μῆλα γὰρ ἐξ Ἰθάκης Μεσσήνιοι ἄνδρες ἄειραν</line><line lnr="21.19">νηυσὶ πολυκλήϊσι τριηκόσι᾽ ἠδὲ νομῆας.</line><line lnr="21.20">τῶν ἕνεκ᾽ ἐξεσίην πολλὴν ὁδὸν ἦλθεν Ὀδυσσεὺς</line><line lnr="21.21">παιδνὸς ἐών: πρὸ γὰρ ἧκε πατὴρ ἄλλοι τε γέροντες.</line><line lnr="21.22">Ἴφιτος αὖθ᾽ ἵππους διζήμενος, αἵ οἱ ὄλοντο</line><line lnr="21.23">δώδεκα θήλειαι, ὑπὸ δ᾽ ἡμίονοι ταλαεργοί:</line><line lnr="21.24">αἳ δή οἱ καὶ ἔπειτα φόνος καὶ μοῖρα γένοντο,</line><line lnr="21.25">ἐπεὶ δὴ Διὸς υἱὸν ἀφίκετο καρτερόθυμον,</line><line lnr="21.26">φῶθ᾽ Ἡρακλῆα, μεγάλων ἐπιίστορα ἔργων,</line><line lnr="21.27">ὅς μιν ξεῖνον ἐόντα κατέκτανεν ᾧ ἐνὶ οἴκῳ,</line><line lnr="21.28">σχέτλιος, οὐδὲ θεῶν ὄπιν ᾐδέσατ᾽ οὐδὲ τράπεζαν,</line><line lnr="21.29">τὴν ἥν οἱ παρέθηκεν: ἔπειτα δὲ πέφνε καὶ αὐτόν,</line><line lnr="21.30">ἵππους δ᾽ αὐτὸς ἔχε κρατερώνυχας ἐν μεγάροισι.</line><line lnr="21.31">τὰς ἐρέων Ὀδυσῆϊ συνήντετο, δῶκε δὲ τόξον,</line><line lnr="21.32">τὸ πρὶν μέν ῥ᾽ ἐφόρει μέγας Εὔρυτος, αὐτὰρ ὁ παιδὶ</line><line lnr="21.33">κάλλιπ᾽ ἀποθνῄσκων ἐν δώμασιν ὑψηλοῖσι.</line><line lnr="21.34">τῷ δ᾽ Ὀδυσεὺς ξίφος ὀξὺ καὶ ἄλκιμον ἔγχος ἔδωκεν,</line><line lnr="21.35">ἀρχὴν ξεινοσύνης προσκηδέος: οὐδὲ τραπέζῃ</line><line lnr="21.36">γνώτην ἀλλήλων: πρὶν γὰρ Διὸς υἱὸς ἔπεφνεν</line><line lnr="21.37">Ἴφιτον Εὐρυτίδην, ἐπιείκελον ἀθανάτοισιν,</line><line lnr="21.38">ὅς οἱ τόξον ἔδωκε. τὸ δ᾽ οὔ ποτε δῖος Ὀδυσσεὺς</line><line lnr="21.39">ἐρχόμενος πόλεμόνδε μελαινάων ἐπὶ νηῶν</line><line lnr="21.40">ᾑρεῖτ᾽,  ἀλλ᾽ αὐτοῦ μνῆμα ξείνοιο φίλοιο</line><line lnr="21.41">κέσκετ᾽  ἐνὶ μεγάροισι, φόρει δέ μιν ἧς ἐπὶ γαίης.</line><line lnr="21.42">ἡ δ᾽ ὅτε δὴ θάλαμον τὸν ἀφίκετο δῖα γυναικῶν</line><line lnr="21.43">οὐδόν τε δρύϊνον προσεβήσετο, τόν ποτε τέκτων</line><line lnr="21.44">ξέσσεν ἐπισταμένως καὶ ἐπὶ στάθμην ἴθυνεν,</line><line lnr="21.45">ἐν δὲ σταθμοὺς ἄρσε,  θύρας δ᾽ ἐπέθηκε φαεινάς,</line><line lnr="21.46">αὐτίκ᾽ ἄρ᾽ ἥ γ᾽ ἱμάντα θοῶς ἀπέλυσε κορώνης,</line><line lnr="21.47">ἐν δὲ κληῗδ᾽ ἧκε, θυρέων δ᾽ ἀνέκοπτεν ὀχῆας</line><line lnr="21.48">ἄντα τιτυσκομένη: τὰ δ᾽ ἀνέβραχεν ἠΰτε ταῦρος</line><line lnr="21.49">βοσκόμενος λειμῶνι: τόσ᾽ ἔβραχε καλὰ θύρετρα</line><line lnr="21.50">πληγέντα κληΐδι,  πετάσθησαν δέ οἱ ὦκα.</line><line lnr="21.51">ἡ δ᾽ ἄρ᾽ ἐφ᾽ ὑψηλῆς σανίδος βῆ: ἔνθα δὲ χηλοὶ</line><line lnr="21.52">ἕστασαν, ἐν δ᾽ ἄρα τῇσι θυώδεα εἵματ᾽ ἔκειτο.</line><line lnr="21.53">ἔνθεν ὀρεξαμένη ἀπὸ πασσάλου αἴνυτο τόξον</line><line lnr="21.54">αὐτῷ γωρυτῷ, ὅς οἱ περίκειτο φαεινός.</line><line lnr="21.55">ἑζομένη δὲ κατ᾽ αὖθι,  φίλοις ἐπὶ γούνασι θεῖσα,</line><line lnr="21.56">κλαῖε μάλα λιγέως, ἐκ δ᾽ ᾕρεε τόξον ἄνακτος.</line><line lnr="21.57">ἡ δ᾽ ἐπεὶ οὖν τάρφθη πολυδακρύτοιο γόοιο,</line><line lnr="21.58">βῆ ῥ᾽ ἴμεναι μέγαρόνδε μετὰ μνηστῆρας ἀγαυοὺς</line><line lnr="21.59">τόξον ἔχουσ᾽ ἐν χειρὶ παλίντονον ἠδὲ φαρέτρην</line><line lnr="21.60">ἰοδόκον: πολλοὶ δ᾽ ἔνεσαν στονόεντες ὀϊστοί.</line><line lnr="21.61">τῇ δ᾽ ἄρ᾽ ἅμ᾽ ἀμφίπολοι φέρον ὄγκιον, ἔνθα σίδηρος</line><line lnr="21.62">κεῖτο πολὺς καὶ χαλκός, ἀέθλια τοῖο ἄνακτος.</line><line lnr="21.63">ἡ δ᾽ ὅτε δὴ μνηστῆρας ἀφίκετο δῖα γυναικῶν,</line><line lnr="21.64">στῆ ῥα παρὰ σταθμὸν τέγεος πύκα ποιητοῖο,</line><line lnr="21.65">ἄντα παρειάων σχομένη λιπαρὰ κρήδεμνα.</line><line lnr="21.66">ἀμφίπολος δ᾽ ἄρα οἱ κεδνὴ ἑκάτερθε παρέστη.</line><line lnr="21.67">αὐτίκα δὲ μνηστῆρσι μετηύδα καὶ φάτο μῦθον:</line><line lnr="21.68">κέκλυτέ μευ, μνηστῆρες ἀγήνορες, οἳ τόδε δῶμα</line><line lnr="21.69">ἐχράετ᾽ ἐσθιέμεν καὶ πινέμεν ἐμμενὲς αἰεὶ</line><line lnr="21.70">ἀνδρὸς ἀποιχομένοιο πολὺν χρόνον: οὐδέ τιν᾽ ἄλλην</line><line lnr="21.71">μύθου ποιήσασθαι ἐπισχεσίην ἐδύνασθε,</line><line lnr="21.72">ἀλλ᾽ ἐμὲ ἱέμενοι γῆμαι θέσθαι τε γυναῖκα.</line><line lnr="21.73">ἀλλ᾽ ἄγετε, μνηστῆρες, ἐπεὶ τόδε φαίνετ᾽ ἄεθλον.</line><line lnr="21.74">θήσω γὰρ μέγα τόξον Ὀδυσσῆος θείοιο:</line><line lnr="21.75">ὃς δέ κε ῥηΐτατ᾽ ἐντανύσῃ βιὸν ἐν παλάμῃσι</line><line lnr="21.76">καὶ διοϊστεύσῃ πελέκεων δυοκαίδεκα πάντων,</line><line lnr="21.77">τῷ κεν ἅμ᾽ ἑσποίμην, νοσφισσαμένη τόδε δῶμα</line><line lnr="21.78">κουρίδιον, μάλα καλόν, ἐνίπλειον βιότοιο,</line><line lnr="21.79">τοῦ ποτὲ μεμνήσεσθαι ὀΐομαι ἔν περ ὀνείρῳ.</line><line lnr="21.80">ὣς φάτο,  καί ῥ᾽ Εὔμαιον ἀνώγει, δῖον ὑφορβόν,</line><line lnr="21.81">τόξον μνηστήρεσσι θέμεν πολιόν τε σίδηρον.</line><line lnr="21.82">δακρύσας δ᾽ Εὔμαιος ἐδέξατο καὶ κατέθηκε:</line><line lnr="21.83">κλαῖε δὲ βουκόλος ἄλλοθ᾽, ἐπεὶ ἴδε τόξον ἄνακτος.</line><line lnr="21.84">Ἀντίνοος δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="21.85">νήπιοι ἀγροιῶται,  ἐφημέρια φρονέοντες,</line><line lnr="21.86">ἆ δειλώ, τί νυ δάκρυ κατείβετον ἠδὲ γυναικὶ</line><line lnr="21.87">θυμὸν ἐνὶ στήθεσσιν ὀρίνετον; ᾗ τε καὶ ἄλλως</line><line lnr="21.88">κεῖται ἐν ἄλγεσι θυμός, ἐπεὶ φίλον ὤλεσ᾽ ἀκοίτην.</line><line lnr="21.89">ἀλλ᾽ ἀκέων δαίνυσθε καθήμενοι, ἠὲ θύραζε</line><line lnr="21.90">κλαίετον ἐξελθόντε,  κατ᾽ αὐτόθι τόξα λιπόντε,</line><line lnr="21.91">μνηστήρεσσιν ἄεθλον ἀάατον: οὐ γὰρ ὀΐω</line><line lnr="21.92">ῥηϊδίως τόδε τόξον ἐΰξοον ἐντανύεσθαι.</line><line lnr="21.93">οὐ γάρ τις μέτα τοῖος ἀνὴρ ἐν τοίσδεσι πᾶσιν</line><line lnr="21.94">οἷος Ὀδυσσεὺς ἔσκεν: ἐγὼ δέ μιν αὐτὸς ὄπωπα,</line><line lnr="21.95">καὶ γὰρ μνήμων εἰμί,  πάϊς δ᾽ ἔτι νήπιος ἦα.</line><line lnr="21.96">ὣς φάτο, τῷ δ᾽ ἄρα θυμὸς ἐνὶ στήθεσσιν ἐώλπει</line><line lnr="21.97">νευρὴν ἐντανύσειν διοϊστεύσειν τε σιδήρου.</line><line lnr="21.98">ἦ τοι ὀϊστοῦ γε πρῶτος γεύσεσθαι ἔμελλεν</line><line lnr="21.99">ἐκ χειρῶν Ὀδυσῆος ἀμύμονος, ὃν τότ᾽ ἀτίμα</line><line lnr="21.100">ἥμενος ἐν μεγάροις,  ἐπὶ δ᾽ ὤρνυε πάντας ἑταίρους.</line><line lnr="21.101">τοῖσι δὲ καὶ μετέειφ᾽ ἱερὴ ἲς Τηλεμάχοιο:</line><line lnr="21.102">ὢ πόποι, ἦ μάλα με Ζεὺς ἄφρονα θῆκε Κρονίων:</line><line lnr="21.103">μήτηρ μέν μοί φησι φίλη, πινυτή περ ἐοῦσα,</line><line lnr="21.104">ἄλλῳ ἅμ᾽ ἕψεσθαι νοσφισσαμένη τόδε δῶμα:</line><line lnr="21.105">αὐτὰρ ἐγὼ γελόω καὶ τέρπομαι ἄφρονι θυμῷ.</line><line lnr="21.106">ἀλλ᾽ ἄγετε, μνηστῆρες, ἐπεὶ τόδε φαίνετ᾽ ἄεθλον,</line><line lnr="21.107">οἵη νῦν οὐκ ἔστι γυνὴ κατ᾽ Ἀχαιΐδα γαῖαν,</line><line lnr="21.108">οὔτε Πύλου ἱερῆς οὔτ᾽ Ἄργεος οὔτε Μυκήνης:</line><line lnr="21.109">οὔτ᾽ αὐτῆς Ἰθάκης οὔτ᾽ ἠπείροιο μελαίνης:</line><line lnr="21.110">καὶ δ᾽ αὐτοὶ τόδε γ᾽ ἴστε: τί με χρὴ μητέρος αἴνου;</line><line lnr="21.111">ἀλλ᾽ ἄγε μὴ μύνῃσι παρέλκετε μηδ᾽ ἔτι τόξου</line><line lnr="21.112">δηρὸν ἀποτρωπᾶσθε τανυστύος, ὄφρα ἴδωμεν.</line><line lnr="21.113">καὶ δέ κεν αὐτὸς ἐγὼ τοῦ τόξου πειρησαίμην:</line><line lnr="21.114">εἰ δέ κεν ἐντανύσω διοϊστεύσω τε σιδήρου,</line><line lnr="21.115">οὔ κέ μοι ἀχνυμένῳ τάδε δώματα πότνια μήτηρ</line><line lnr="21.116">λείποι ἅμ᾽ ἄλλῳ ἰοῦσ᾽, ὅτ᾽ ἐγὼ κατόπισθε λιποίμην</line><line lnr="21.117">οἷός τ᾽ ἤδη πατρὸς ἀέθλια κάλ᾽ ἀνελέσθαι.</line><line lnr="21.118">ἦ καὶ ἀπ᾽ ὤμοιϊν χλαῖναν θέτο φοινικόεσσαν</line><line lnr="21.119">ὀρθὸς ἀναΐξας, ἀπὸ δὲ ξίφος ὀξὺ θέτ᾽ ὤμων.</line><line lnr="21.120">πρῶτον μὲν πελέκεας στῆσεν,  διὰ τάφρον ὀρύξας</line><line lnr="21.121">πᾶσι μίαν μακρήν, καὶ ἐπὶ στάθμην ἴθυνεν,</line><line lnr="21.122">ἀμφὶ δὲ γαῖαν ἔναξε: τάφος δ᾽ ἕλε πάντας ἰδόντας,</line><line lnr="21.123">ὡς εὐκόσμως στῆσε: πάρος δ᾽ οὐ πώ ποτ᾽ ὀπώπει.</line><line lnr="21.124">στῆ δ᾽ ἄρ᾽ ἐπ᾽ οὐδὸν ἰὼν καὶ τόξου πειρήτιζε.</line><line lnr="21.125">τρὶς μέν μιν πελέμιξεν ἐρύσσεσθαι μενεαίνων,</line><line lnr="21.126">τρὶς δὲ μεθῆκε βίης, ἐπιελπόμενος τό γε θυμῷ,</line><line lnr="21.127">νευρὴν ἐντανύειν διοϊστεύσειν τε σιδήρου.</line><line lnr="21.128">καί νύ κε δή ῥ᾽ ἐτάνυσσε βίῃ τὸ τέταρτον ἀνέλκων,</line><line lnr="21.129">ἀλλ᾽ Ὀδυσεὺς ἀνένευε καὶ ἔσχεθεν ἱέμενόν περ.</line><line lnr="21.130">τοῖς δ᾽ αὖτις μετέειφ᾽ ἱερὴ ἲς Τηλεμάχοιο:</line><line lnr="21.131">ὢ πόποι, ἦ καὶ ἔπειτα κακός τ᾽ ἔσομαι καὶ ἄκικυς,</line><line lnr="21.132">ἠὲ νεώτερός εἰμι καὶ οὔ πω χερσὶ πέποιθα</line><line lnr="21.133">ἄνδρ᾽ ἀπαμύνασθαι, ὅτε τις πρότερος χαλεπήνῃ.</line><line lnr="21.134">ἀλλ᾽ ἄγεθ᾽, οἵ περ ἐμεῖο βίῃ προφερέστεροί ἐστε,</line><line lnr="21.135">τόξου πειρήσασθε,  καὶ ἐκτελέωμεν ἄεθλον.</line><line lnr="21.136">ὣς εἰπὼν τόξον μὲν ἀπὸ ἕο θῆκε χαμᾶζε,</line><line lnr="21.137">κλίνας κολλητῇσιν ἐϋξέστῃς σανίδεσσιν,</line><line lnr="21.138">αὐτοῦ δ᾽ ὠκὺ βέλος καλῇ προσέκλινε κορώνῃ,</line><line lnr="21.139">ἂψ δ᾽ αὖτις κατ᾽ ἄρ᾽ ἕζετ᾽ ἐπὶ θρόνου ἔνθεν ἀνέστη.</line><line lnr="21.140">τοῖσιν δ᾽ Ἀντίνοος μετέφη,  Εὐπείθεος υἱός:</line><line lnr="21.141">ὄρνυσθ᾽ ἑξείης ἐπιδέξια πάντες ἑταῖροι,</line><line lnr="21.142">ἀρξάμενοι τοῦ χώρου ὅθεν τέ περ οἰνοχοεύει.</line><line lnr="21.143">ὣς ἔφατ᾽ Ἀντίνοος, τοῖσιν δ᾽ ἐπιήνδανε μῦθος.</line><line lnr="21.144">Λειώδης δὲ πρῶτος ἀνίστατο, Οἴνοπος υἱός,</line><line lnr="21.145">ὅ σφι θυοσκόος ἔσκε,  παρὰ κρητῆρα δὲ καλὸν</line><line lnr="21.146">ἷζε μυχοίτατος αἰέν: ἀτασθαλίαι δέ οἱ οἴῳ</line><line lnr="21.147">ἐχθραὶ ἔσαν, πᾶσιν δὲ νεμέσσα μνηστήρεσσιν:</line><line lnr="21.148">ὅς ῥα τότε πρῶτος τόξον λάβε καὶ βέλος ὠκύ.</line><line lnr="21.149">στῆ δ᾽ ἄρ᾽ ἐπ᾽ οὐδὸν ἰὼν καὶ τόξου πειρήτιζεν,</line><line lnr="21.150">οὐδέ μιν ἐντάνυσε: πρὶν γὰρ κάμε χεῖρας ἀνέλκων</line><line lnr="21.151">ἀτρίπτους ἁπαλάς: μετὰ δὲ μνηστῆρσιν ἔειπεν:</line><line lnr="21.152">ὦ φίλοι, οὐ μὲν ἐγὼ τανύω, λαβέτω δὲ καὶ ἄλλος.</line><line lnr="21.153">πολλοὺς γὰρ τόδε τόξον ἀριστῆας κεκαδήσει</line><line lnr="21.154">θυμοῦ καὶ ψυχῆς, ἐπεὶ ἦ πολὺ φέρτερόν ἐστι</line><line lnr="21.155">τεθνάμεν ἢ ζώοντας ἁμαρτεῖν,  οὗθ᾽ ἕνεκ᾽ αἰεὶ</line><line lnr="21.156">ἐνθάδ᾽ ὁμιλέομεν, ποτιδέγμενοι ἤματα πάντα.</line><line lnr="21.157">νῦν μέν τις καὶ ἔλπετ᾽ ἐνὶ φρεσὶν ἠδὲ μενοινᾷ</line><line lnr="21.158">γῆμαι Πηνελόπειαν, Ὀδυσσῆος παράκοιτιν.</line><line lnr="21.159">αὐτὰρ ἐπὴν τόξου πειρήσεται ἠδὲ ἴδηται,</line><line lnr="21.160">ἄλλην δή τιν᾽ ἔπειτα Ἀχαιϊάδων εὐπέπλων</line><line lnr="21.161">μνάσθω ἐέδνοισιν διζήμενος: ἡ δέ κ᾽ ἔπειτα</line><line lnr="21.162">γήμαιθ᾽ ὅς κε πλεῖστα πόροι καὶ μόρσιμος ἔλθοι.</line><line lnr="21.163">ὣς ἄρ᾽ ἐφώνησεν καὶ ἀπὸ ἕο τόξον ἔθηκε,</line><line lnr="21.164">κλίνας κολλητῇσιν ἐϋξέστῃς σανίδεσσιν,</line><line lnr="21.165">αὐτοῦ δ᾽ ὠκὺ βέλος καλῇ προσέκλινε κορώνῃ,</line><line lnr="21.166">ἂψ δ᾽ αὖτις κατ᾽ ἄρ ἕζετ᾽ ἐπὶ θρόνου ἔνθεν ἀνέστη.</line><line lnr="21.167">Ἀντίνοος δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζε:</line><line lnr="21.168">λειῶδες, ποῖόν σε ἔπος φύγεν ἕρκος ὀδόντων,</line><line lnr="21.169">δεινόν τ᾽ ἀργαλέον τε, —νεμεσσῶμαι δέ τ᾽ ἀκούων—</line><line lnr="21.170">εἰ δὴ τοῦτό γε τόξον ἀριστῆας κεκαδήσει</line><line lnr="21.171">θυμοῦ καὶ ψυχῆς, ἐπεὶ οὐ δύνασαι σὺ τανύσσαι.</line><line lnr="21.172">οὐ γάρ τοί σέ γε τοῖον ἐγείνατο πότνια μήτηρ</line><line lnr="21.173">οἷόν τε ῥυτῆρα βιοῦ τ᾽ ἔμεναι καὶ ὀϊστῶν:</line><line lnr="21.174">ἀλλ᾽ ἄλλοι τανύουσι τάχα μνηστῆρες ἀγαυοί.</line><line lnr="21.175">ὣς φάτο, καί ῥ᾽ ἐκέλευσε Μελάνθιον, αἰπόλον αἰγῶν:</line><line lnr="21.176">ἄγρει δή,  πῦρ κῆον ἐνὶ μεγάροισι, Μελανθεῦ,</line><line lnr="21.177">πὰρ δὲ τίθει δίφρον τε μέγαν καὶ κῶας ἐπ᾽ αὐτοῦ,</line><line lnr="21.178">ἐκ δὲ στέατος ἔνεικε μέγαν τροχὸν ἔνδον ἐόντος,</line><line lnr="21.179">ὄφρα νέοι θάλποντες, ἐπιχρίοντες ἀλοιφῇ,</line><line lnr="21.180">τόξου πειρώμεσθα καὶ ἐκτελέωμεν ἄεθλον.</line><line lnr="21.181">ὣς φάθ᾽, ὁ δ᾽ αἶψ᾽ ἀνέκαιε Μελάνθιος ἀκάματον πῦρ,</line><line lnr="21.182">πὰρ δὲ φέρων δίφρον θῆκεν καὶ κῶας ἐπ᾽ αὐτοῦ,</line><line lnr="21.183">ἐκ δὲ στέατος ἔνεικε μέγαν τροχὸν ἔνδον ἐόντος:</line><line lnr="21.184">τῷ ῥα νέοι θάλποντες ἐπειρῶντ᾽: οὐδ᾽ ἐδύναντο</line><line lnr="21.185">ἐντανύσαι,  πολλὸν δὲ βίης ἐπιδευέες ἦσαν.</line><line lnr="21.186">Ἀντίνοος δ᾽ ἔτ᾽ ἐπεῖχε καὶ Εὐρύμαχος θεοειδής,</line><line lnr="21.187">ἀρχοὶ μνηστήρων: ἀρετῇ δ᾽ ἔσαν ἔξοχ᾽ ἄριστοι.</line><line lnr="21.188">τὼ δ᾽ ἐξ οἴκου βῆσαν ὁμαρτήσαντες ἅμ᾽ ἄμφω</line><line lnr="21.189">βουκόλος ἠδὲ συφορβὸς Ὀδυσσῆος θείοιο:</line><line lnr="21.190">ἐκ δ᾽ αὐτὸς μετὰ τοὺς δόμου ἤλυθε δῖος Ὀδυσσεύς.</line><line lnr="21.191">ἀλλ᾽ ὅτε δή ῥ᾽ ἐκτὸς θυρέων ἔσαν ἠδὲ καὶ αὐλῆς,</line><line lnr="21.192">φθεγξάμενός σφε ἔπεσσι προσηύδα μειλιχίοισι:</line><line lnr="21.193">βουκόλε καὶ σύ, συφορβέ, ἔπος τί κε μυθησαίμην,</line><line lnr="21.194">ἦ αὐτὸς κεύθω; φάσθαι δέ με θυμὸς ἀνώγει.</line><line lnr="21.195">ποῖοί κ᾽ εἶτ᾽ Ὀδυσῆϊ ἀμυνέμεν,  εἴ ποθεν ἔλθοι</line><line lnr="21.196">ὧδε μάλ᾽ ἐξαπίνης καί τις θεὸς αὐτὸν ἐνείκαι;</line><line lnr="21.197">ἤ κε μνηστήρεσσιν ἀμύνοιτ᾽ ἦ Ὀδυσῆϊ;</line><line lnr="21.198">εἴπαθ᾽ ὅπως ὑμέας κραδίη θυμός τε κελεύει.</line><line lnr="21.199">τὸν δ᾽ αὖτε προσέειπε βοῶν ἐπιβουκόλος ἀνήρ:</line><line lnr="21.200">Ζεῦ πάτερ,  αἲ γὰρ τοῦτο τελευτήσειας ἐέλδωρ,</line><line lnr="21.201">ὡς ἔλθοι μὲν κεῖνος ἀνήρ, ἀγάγοι δέ ἑ δαίμων:</line><line lnr="21.202">γνοίης χ᾽ οἵη ἐμὴ δύναμις καὶ χεῖρες ἕπονται.</line><line lnr="21.203">ὣς δ᾽ αὔτως Εὔμαιος ἐπεύχετο πᾶσι θεοῖσι</line><line lnr="21.204">νοστῆσαι Ὀδυσῆα πολύφρονα ὅνδε δόμονδε.</line><line lnr="21.205">αὐτὰρ ἐπεὶ δὴ τῶν γε νόον νημερτέ᾽ ἀνέγνω,</line><line lnr="21.206">ἐξαῦτίς σφε ἔπεσσιν ἀμειβόμενος προσέειπεν:</line><line lnr="21.207">ἔνδον μὲν δὴ ὅδ᾽ αὐτὸς ἐγώ, κακὰ πολλὰ μογήσας</line><line lnr="21.208">ἤλυθον εἰκοστῷ ἔτεϊ ἐς πατρίδα γαῖαν.</line><line lnr="21.209">γιγνώσκω δ᾽ ὡς σφῶϊν ἐελδομένοισιν ἱκάνω</line><line lnr="21.210">οἴοισι δμώων: τῶν δ᾽ ἄλλων οὔ τευ ἄκουσα</line><line lnr="21.211">εὐξαμένου ἐμὲ αὖτις ὑπότροπον οἴκαδ᾽ ἱκέσθαι.</line><line lnr="21.212">σφῶϊν δ᾽, ὡς ἔσεταί περ, ἀληθείην καταλέξω.</line><line lnr="21.213">εἴ χ᾽ ὑπ᾽ ἐμοί γε θεὸς δαμάσῃ μνηστῆρας ἀγαυούς,</line><line lnr="21.214">ἄξομαι ἀμφοτέροις ἀλόχους καὶ κτήματ᾽ ὀπάσσω</line><line lnr="21.215">οἰκία τ᾽ ἐγγὺς ἐμεῖο τετυγμένα: καί μοι ἔπειτα</line><line lnr="21.216">Τηλεμάχου ἑτάρω τε κασιγνήτω τε ἔσεσθον.</line><line lnr="21.217">εἰ δ᾽ ἄγε δή, καὶ σῆμα ἀριφραδὲς ἄλλο τι δείξω,</line><line lnr="21.218">ὄφρα μ᾽ ἐῢ γνῶτον πιστωθῆτόν τ᾽ ἐνὶ θυμῷ,</line><line lnr="21.219">οὐλήν, τήν ποτέ με σῦς ἤλασε λευκῷ ὀδόντι</line><line lnr="21.220">Παρνησόνδ᾽ ἐλθόντα σὺν υἱάσιν Αὐτολύκοιο.</line><line lnr="21.221">ὣς εἰπὼν ῥάκεα μεγάλης ἀποέργαθεν οὐλῆς.</line><line lnr="21.222">τὼ δ᾽ ἐπεὶ εἰσιδέτην εὖ τ᾽ ἐφράσσαντο ἕκαστα,</line><line lnr="21.223">κλαῖον ἄρ᾽ ἀμφ᾽ Ὀδυσῆϊ δαΐφρονι χεῖρε βαλόντε,</line><line lnr="21.224">καὶ κύνεον ἀγαπαζόμενοι κεφαλήν τε καὶ ὤμους</line><line lnr="21.225">ὣς δ᾽ αὔτως Ὀδυσεὺς κεφαλὰς καὶ χεῖρας ἔκυσσε.</line><line lnr="21.226">καί νύ κ᾽ ὀδυρομένοισιν ἔδυ φάος ἠελίοιο,</line><line lnr="21.227">εἰ μὴ Ὀδυσσεὺς αὐτὸς ἐρύκακε φώνησέν τε:</line><line lnr="21.228">παύεσθον κλαυθμοῖο γόοιό τε, μή τις ἴδηται</line><line lnr="21.229">ἐξελθὼν μεγάροιο, ἀτὰρ εἴπῃσι καὶ εἴσω.</line><line lnr="21.230">ἀλλὰ προμνηστῖνοι ἐσέλθετε,  μηδ᾽ ἅμα πάντες,</line><line lnr="21.231">πρῶτος ἐγώ, μετὰ δ᾽ ὔμμες: ἀτὰρ τόδε σῆμα τετύχθω:</line><line lnr="21.232">ἄλλοι μὲν γὰρ πάντες, ὅσοι μνηστῆρες ἀγαυοί,</line><line lnr="21.233">οὐκ ἐάσουσιν ἐμοὶ δόμεναι βιὸν ἠδὲ φαρέτρην:</line><line lnr="21.234">ἀλλὰ σύ, δῖ᾽ Εὔμαιε, φέρων ἀνὰ δώματα τόξον</line><line lnr="21.235">ἐν χείρεσσιν ἐμοὶ θέμεναι,  εἰπεῖν τε γυναιξὶ</line><line lnr="21.236">κληῗσαι μεγάροιο θύρας πυκινῶς ἀραρυίας,</line><line lnr="21.237">ἢν δέ τις ἢ στοναχῆς ἠὲ κτύπου ἔνδον ἀκούσῃ</line><line lnr="21.238">ἀνδρῶν ἡμετέροισιν ἐν ἕρκεσι, μή τι θύραζε</line><line lnr="21.239">προβλώσκειν, ἀλλ᾽ αὐτοῦ ἀκὴν ἔμεναι παρὰ ἔργῳ.</line><line lnr="21.240">σοὶ δέ,  Φιλοίτιε δῖε, θύρας ἐπιτέλλομαι αὐλῆς</line><line lnr="21.241">κληῗσαι κληῗδι, θοῶς δ᾽ ἐπὶ δεσμὸν ἰῆλαι.</line><line lnr="21.242">ὣς εἰπὼν εἰσῆλθε δόμους εὖ ναιετάοντας:</line><line lnr="21.243">ἕζετ᾽ ἔπειτ᾽ ἐπὶ δίφρον ἰών, ἔνθεν περ ἀνέστη:</line><line lnr="21.244">ἐς δ᾽ ἄρα καὶ τὼ δμῶε ἴτην θείου Ὀδυσῆος.</line><line lnr="21.245">Εὐρύμαχος δ᾽ ἤδη τόξον μετὰ χερσὶν ἐνώμα,</line><line lnr="21.246">θάλπων ἔνθα καὶ ἔνθα σέλᾳ πυρός: ἀλλά μιν οὐδ᾽ ὣς</line><line lnr="21.247">ἐντανύσαι δύνατο, μέγα δ᾽ ἔστενε κυδάλιμον κῆρ:</line><line lnr="21.248">ὀχθήσας δ᾽ ἄρα εἶρος τ᾽ ἔφατ᾽ ἔκ τ᾽ ὀνόμαζεν:</line><line lnr="21.249">ὢ πόποι, ἧ μοι ἄχος περί τ᾽ αὐτοῦ καὶ περὶ πάντων:</line><line lnr="21.250">οὔ τι γάμου τοσσοῦτον ὀδύρομαι,  ἀχνύμενός περ:</line><line lnr="21.251">εἰσὶ καὶ ἄλλαι πολλαὶ Ἀχαιΐδες, αἱ μὲν ἐν αὐτῇ</line><line lnr="21.252">ἀμφιάλῳ Ἰθάκῃ, αἱ δ᾽ ἄλλῃσιν πολίεσσιν:</line><line lnr="21.253">ἀλλ᾽ εἰ δὴ τοσσόνδε βίης ἐπιδευέες εἰμὲν</line><line lnr="21.254">ἀντιθέου Ὀδυσῆος, ὅ τ᾽ οὐ δυνάμεσθα τανύσσαι</line><line lnr="21.255">τόξον: ἐλεγχείη δὲ καὶ ἐσσομένοισι πυθέσθαι.</line><line lnr="21.256">τὸν δ᾽ αὖτ᾽ Ἀντίνοος προσέφη, Εὐπείθεος υἱός:</line><line lnr="21.257">Εὐρύμαχ᾽, οὐχ οὕτως ἔσται: νοέεις δὲ καὶ αὐτός.</line><line lnr="21.258">νῦν μὲν γὰρ κατὰ δῆμον ἑορτὴ τοῖο θεοῖο</line><line lnr="21.259">ἁγνή: τίς δέ κε τόξα τιταίνοιτ᾽; ἀλλὰ ἕκηλοι</line><line lnr="21.260">κάτθετ᾽: ἀτὰρ πελέκεάς γε καὶ εἴ κ᾽ εἰῶμεν ἅπαντας</line><line lnr="21.261">ἑστάμεν: οὐ μὲν γάρ τιν᾽ ἀναιρήσεσθαι ὀΐω,</line><line lnr="21.262">ἐλθόντ᾽ ἐς μέγαρον Λαερτιάδεω Ὀδυσῆος.</line><line lnr="21.263">ἀλλ᾽ ἄγετ᾽, οἰνοχόος μὲν ἐπαρξάσθω δεπάεσσιν,</line><line lnr="21.264">ὄφρα σπείσαντες καταθείομεν ἀγκύλα τόξα:</line><line lnr="21.265">ἠῶθεν δὲ κέλεσθε Μελάνθιον,  αἰπόλον αἰγῶν,</line><line lnr="21.266">αἶγας ἄγειν, αἳ πᾶσι μέγ᾽ ἔξοχοι αἰπολίοισιν,</line><line lnr="21.267">ὄφρ᾽ ἐπὶ μηρία θέντες Ἀπόλλωνι κλυτοτόξῳ</line><line lnr="21.268">τόξου πειρώμεσθα καὶ ἐκτελέωμεν ἄεθλον.</line><line lnr="21.269">ὣς ἔφατ᾽ Ἀντίνοος, τοῖσιν δ᾽ ἐπιήνδανε μῦθος.</line><line lnr="21.270">τοῖσι δὲ κήρυκες μὲν ὕδωρ ἐπὶ χεῖρας ἔχευαν,</line><line lnr="21.271">κοῦροι δὲ κρητῆρας ἐπεστέψαντο ποτοῖο,</line><line lnr="21.272">νώμησαν δ᾽ ἄρα πᾶσιν ἐπαρξάμενοι δεπάεσσιν.</line><line lnr="21.273">οἱ δ᾽ ἐπεὶ οὖν σπεῖσάν τ᾽ ἔπιόν θ᾽ ὅσον ἤθελε θυμός,</line><line lnr="21.274">τοῖς δὲ δολοφρονέων μετέφη πολύμητις Ὀδυσσεύς:</line><line lnr="21.275">κέκλυτέ μευ,  μνηστῆρες ἀγακλειτῆς βασιλείης:</line><line lnr="21.276">ὄφρ᾽ εἴπω τά με θυμὸς ἐνὶ στήθεσσι κελεύει:</line><line lnr="21.277">Εὐρύμαχον δὲ μάλιστα καὶ Ἀντίνοον θεοειδέα</line><line lnr="21.278">λίσσομ᾽, ἐπεὶ καὶ τοῦτο ἔπος κατὰ μοῖραν ἔειπε,</line><line lnr="21.279">νῦν μὲν παῦσαι τόξον, ἐπιτρέψαι δὲ θεοῖσιν:</line><line lnr="21.280">ἠῶθεν δὲ θεὸς δώσει κράτος ᾧ κ᾽ ἐθέλῃσιν.</line><line lnr="21.281">ἀλλ᾽ ἄγ᾽ ἐμοὶ δότε τόξον ἐΰξοον, ὄφρα μεθ᾽ ὑμῖν</line><line lnr="21.282">χειρῶν καὶ σθένεος πειρήσομαι, ἤ μοι ἔτ᾽ ἐστὶν</line><line lnr="21.283">ἴς, οἵη πάρος ἔσκεν ἐνὶ γναμπτοῖσι μέλεσσιν,</line><line lnr="21.284">ἦ ἤδη μοι ὄλεσσεν ἄλη τ᾽ ἀκομιστίη τε.</line><line lnr="21.285">ὣς ἔφαθ᾽, οἱ δ᾽ ἄρα πάντες ὑπερφιάλως νεμέσησαν,</line><line lnr="21.286">δείσαντες μὴ τόξον ἐΰξοον ἐντανύσειεν.</line><line lnr="21.287">Ἀντίνοος δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαζεν:</line><line lnr="21.288">ἆ δειλὲ ξείνων, ἔνι τοι φρένες οὐδ᾽ ἠβαιαί:</line><line lnr="21.289">οὐκ ἀγαπᾷς ὃ ἕκηλος ὑπερφιάλοισι μεθ᾽ ἡμῖν</line><line lnr="21.290">δαίνυσαι,  οὐδέ τι δαιτὸς ἀμέρδεαι, αὐτὰρ ἀκούεις</line><line lnr="21.291">μύθων ἡμετέρων καὶ ῥήσιος; οὐδέ τις ἄλλος</line><line lnr="21.292">ἡμετέρων μύθων ξεῖνος καὶ πτωχὸς ἀκούει.</line><line lnr="21.293">οἶνός σε τρώει μελιηδής, ὅς τε καὶ ἄλλους</line><line lnr="21.294">βλάπτει, ὃς ἄν μιν χανδὸν ἕλῃ μηδ᾽ αἴσιμα πίνῃ.</line><line lnr="21.295">οἶνος καὶ Κένταυρον,  ἀγακλυτὸν Εὐρυτίωνα,</line><line lnr="21.296">ἄασ᾽ ἐνὶ μεγάρῳ μεγαθύμου Πειριθόοιο,</line><line lnr="21.297">ἐς Λαπίθας ἐλθόνθ᾽: ὁ δ᾽ ἐπεὶ φρένας ἄασεν οἴνῳ,</line><line lnr="21.298">μαινόμενος κάκ᾽ ἔρεξε δόμον κάτα Πειριθόοιο:</line><line lnr="21.299">ἥρωας δ᾽ ἄχος εἷλε, διὲκ προθύρου δὲ θύραζε</line><line lnr="21.300">ἕλκον ἀναΐξαντες,  ἀπ᾽ οὔατα νηλέϊ χαλκῷ</line><line lnr="21.301">ῥῖνάς τ᾽ ἀμήσαντες: ὁ δὲ φρεσὶν ᾗσιν ἀασθεὶς</line><line lnr="21.302">ἤϊεν ἣν ἄτην ὀχέων ἀεσίφρονι θυμῷ.</line><line lnr="21.303">ἐξ οὗ Κενταύροισι καὶ ἀνδράσι νεῖκος ἐτύχθη,</line><line lnr="21.304">οἷ δ᾽ αὐτῷ πρώτῳ κακὸν εὕρετο οἰνοβαρείων.</line><line lnr="21.305">ὣς καὶ σοὶ μέγα πῆμα πιφαύσκομαι, αἴ κε τὸ τόξον</line><line lnr="21.306">ἐντανύσῃς: οὐ γάρ τευ ἐπητύος ἀντιβολήσεις</line><line lnr="21.307">ἡμετέρῳ ἐνὶ δήμῳ, ἄφαρ δέ σε νηῒ μελαίνῃ</line><line lnr="21.308">εἰς Ἔχετον βασιλῆα, βροτῶν δηλήμονα πάντων,</line><line lnr="21.309">πέμψομεν: ἔνθεν δ᾽ οὔ τι σαώσεαι: ἀλλὰ ἕκηλος</line><line lnr="21.310">πῖνέ τε,  μηδ᾽ ἐρίδαινε μετ᾽ ἀνδράσι κουροτέροισιν.</line><line lnr="21.311">τὸν δ᾽ αὖτε προσέειπε περίφρων Πηνελόπεια:</line><line lnr="21.312">Ἀντίνο᾽, οὐ μὲν καλὸν ἀτέμβειν οὐδὲ δίκαιον</line><line lnr="21.313">ξείνους Τηλεμάχου, ὅς κεν τάδε δώμαθ᾽ ἵκηται:</line><line lnr="21.314">ἔλπεαι, αἴ χ᾽ ὁ ξεῖνος Ὀδυσσῆος μέγα τόξον</line><line lnr="21.315">ἐντανύσῃ χερσίν τε βίηφί τε ἧφι πιθήσας,</line><line lnr="21.316">οἴκαδέ μ᾽ ἄξεσθαι καὶ ἑὴν θήσεσθαι ἄκοιτιν;</line><line lnr="21.317">οὐδ᾽ αὐτός που τοῦτό γ᾽ ἐνὶ στήθεσσιν ἔολπε:</line><line lnr="21.318">μηδέ τις ὑμείων τοῦ γ᾽ εἵνεκα θυμὸν ἀχεύων</line><line lnr="21.319">ἐνθάδε δαινύσθω, ἐπεὶ οὐδὲ μὲν οὐδὲ ἔοικεν.</line><line lnr="21.320">τὴν δ᾽ αὖτ᾽ Εὐρύμαχος, Πολύβου πάϊς, ἀντίον ηὔδα:</line><line lnr="21.321">κούρη Ἰκαρίοιο,  περίφρον Πηνελόπεια,</line><line lnr="21.322">οὔ τί σε τόνδ᾽ ἄξεσθαι ὀϊόμεθ᾽: οὐδὲ ἔοικεν:</line><line lnr="21.323">ἀλλ᾽ αἰσχυνόμενοι φάτιν ἀνδρῶν ἠδὲ γυναικῶν,</line><line lnr="21.324">μή ποτέ τις εἴπῃσι κακώτερος ἄλλος Ἀχαιῶν</line><line lnr="21.325">ἦ πολὺ χείρονες ἄνδρες ἀμύμονος ἀνδρὸς ἄκοιτιν</line><line lnr="21.326">μνῶνται, οὐδέ τι τόξον ἐΰξοον ἐντανύουσιν:</line><line lnr="21.327">ἀλλ᾽ ἄλλος τις πτωχὸς ἀνὴρ ἀλαλήμενος ἐλθὼν</line><line lnr="21.328">ῥηϊδίως ἐτάνυσσε βιόν, διὰ δ᾽ ἧκε σιδήρου.</line><line lnr="21.329">ὣς ἐρέουσ᾽, ἡμῖν δ᾽ ἂν ἐλέγχεα ταῦτα γένοιτο.</line><line lnr="21.330">τὸν δ᾽ αὖτε προσέειπε περίφρων Πηνελόπεια:</line><line lnr="21.331">Εὐρύμαχ᾽, οὔ πως ἔστιν ἐϋκλεῖας κατὰ δῆμον</line><line lnr="21.332">ἔμμεναι οἳ δὴ οἶκον ἀτιμάζοντες ἔδουσιν</line><line lnr="21.333">ἀνδρὸς ἀριστῆος: τί δ᾽ ἐλέγχεα ταῦτα τίθεσθε;</line><line lnr="21.334">οὗτος δὲ ξεῖνος μάλα μὲν μέγας ἠδ᾽ εὐπηγής,</line><line lnr="21.335">πατρὸς δ᾽ ἐξ ἀγαθοῦ γένος εὔχεται ἔμμεναι υἱός.</line><line lnr="21.336">ἀλλ᾽ ἄγε οἱ δότε τόξον ἐΰξοον, ὄφρα ἴδωμεν.</line><line lnr="21.337">ὧδε γὰρ ἐξερέω, τὸ δὲ καὶ τετελεσμένον ἔσται:</line><line lnr="21.338">εἴ κέ μιν ἐντανύσῃ, δώῃ δέ οἱ εὖχος Ἀπόλλων,</line><line lnr="21.339">ἕσσω μιν χλαῖνάν τε χιτῶνά τε, εἵματα καλά,</line><line lnr="21.340">δώσω δ᾽ ὀξὺν ἄκοντα,  κυνῶν ἀλκτῆρα καὶ ἀνδρῶν,</line><line lnr="21.341">καὶ ξίφος ἄμφηκες: δώσω δ᾽ ὑπὸ ποσσὶ πέδιλα,</line><line lnr="21.342">πέμψω δ᾽ ὅππη μιν κραδίη θυμός τε κελεύει.</line><line lnr="21.343">τὴν δ᾽ αὖ Τηλέμαχος πεπνυμένος ἀντίον ηὔδα:</line><line lnr="21.344">μῆτερ ἐμή, τόξον μὲν Ἀχαιῶν οὔ τις ἐμεῖο</line><line lnr="21.345">κρείσσων,  ᾧ κ᾽ ἐθέλω, δόμεναί τε καὶ ἀρνήσασθαι,</line><line lnr="21.346">οὔθ᾽ ὅσσοι κραναὴν Ἰθάκην κάτα κοιρανέουσιν,</line><line lnr="21.347">οὔθ᾽ ὅσσοι νήσοισι πρὸς Ἤλιδος ἱπποβότοιο:</line><line lnr="21.348">τῶν οὔ τίς μ᾽ ἀέκοντα βιήσεται, αἴ κ᾽ ἐθέλωμι</line><line lnr="21.349">καὶ καθάπαξ ξείνῳ δόμεναι τάδε τόξα φέρεσθαι.</line><line lnr="21.350">ἀλλ᾽ εἰς οἶκον ἰοῦσα τὰ σ᾽ αὐτῆς ἔργα κόμιζε,</line><line lnr="21.351">ἱστόν τ᾽ ἠλακάτην τε, καὶ ἀμφιπόλοισι κέλευε</line><line lnr="21.352">ἔργον ἐποίχεσθαι: τόξον δ᾽ ἄνδρεσσι μελήσει</line><line lnr="21.353">πᾶσι, μάλιστα δ᾽ ἐμοί: τοῦ γὰρ κράτος ἔστ᾽ ἐνὶ οἴκῳ.</line><line lnr="21.354">ἡ μὲν θαμβήσασα πάλιν οἶκόνδε βεβήκει:</line><line lnr="21.355">παιδὸς γὰρ μῦθον πεπνυμένον ἔνθετο θυμῷ.</line><line lnr="21.356">ἐς δ᾽ ὑπερῷ᾽ ἀναβᾶσα σὺν ἀμφιπόλοισι γυναιξὶ</line><line lnr="21.357">κλαῖεν ἔπειτ᾽ Ὀδυσῆα, φίλον πόσιν, ὄφρα οἱ ὕπνον</line><line lnr="21.358">ἡδὺν ἐπὶ βλεφάροισι βάλε γλαυκῶπις Ἀθήνη.</line><line lnr="21.359">αὐτὰρ ὁ τόξα λαβὼν φέρε καμπύλα δῖος ὑφορβός:</line><line lnr="21.360">μνηστῆρες δ᾽ ἄρα πάντες ὁμόκλεον ἐν μεγάροισιν:</line><line lnr="21.361">ὧδε δέ τις εἴπεσκε νέων ὑπερηνορεόντων:</line><line lnr="21.362">πῆ δὴ καμπύλα τόξα φέρεις, ἀμέγαρτε συβῶτα,</line><line lnr="21.363">πλαγκτέ; τάχ᾽ αὖ σ᾽ ἐφ᾽ ὕεσσι κύνες ταχέες κατέδονται</line><line lnr="21.364">οἶον ἀπ᾽ ἀνθρώπων, οὓς ἔτρεφες, εἴ κεν Ἀπόλλων</line><line lnr="21.365">ἡμῖν ἱλήκῃσι καὶ ἀθάνατοι θεοὶ ἄλλοι.</line><line lnr="21.366">ὣς φάσαν, αὐτὰρ, ὁ θῆκε φέρων αὐτῇ ἐνὶ χώρῃ,</line><line lnr="21.367">δείσας, οὕνεκα πολλοὶ ὁμόκλεον ἐν μεγάροισιν.</line><line lnr="21.368">Τηλέμαχος δ᾽ ἑτέρωθεν ἀπειλήσας ἐγεγώνει:</line><line lnr="21.369">ἄττα, πρόσω φέρε τόξα: τάχ᾽ οὐκ εὖ πᾶσι πιθήσεις</line><line lnr="21.370">μή σε καὶ ὁπλότερός περ ἐὼν ἀγρόνδε δίωμαι,</line><line lnr="21.371">βάλλων χερμαδίοισι: βίηφι δὲ φέρτερός εἰμι.</line><line lnr="21.372">αἲ γὰρ πάντων τόσσον, ὅσοι κατὰ δώματ᾽ ἔασι,</line><line lnr="21.373">μνηστήρων χερσίν τε βίηφί τε φέρτερος εἴην:</line><line lnr="21.374">τῷ κε τάχα στυγερῶς τιν᾽ ἐγὼ πέμψαιμι νέεσθαι</line><line lnr="21.375">ἡμετέρου ἐξ οἴκου,  ἐπεὶ κακὰ μηχανόωνται.</line><line lnr="21.376">ὣς ἔφαθ᾽, οἱ δ᾽ ἄρα πάντες ἐπ᾽ αὐτῷ ἡδὺ γέλασσαν</line><line lnr="21.377">μνηστῆρες, καὶ δὴ μέθιεν χαλεποῖο χόλοιο</line><line lnr="21.378">Τηλεμάχῳ: τὰ δὲ τόξα φέρων ἀνὰ δῶμα συβώτης</line><line lnr="21.379">ἐν χείρεσσ᾽ Ὀδυσῆϊ δαΐφρονι θῆκε παραστάς.</line><line lnr="21.380">ἐκ δὲ καλεσσάμενος προσέφη τροφὸν Εὐρύκλειαν:</line><line lnr="21.381">Τηλέμαχος κέλεταί σε, περίφρων Εὐρύκλεια,</line><line lnr="21.382">κληῗσαι μεγάροιο θύρας πυκινῶς ἀραρυίας.</line><line lnr="21.383">ἢν δέ τις ἤ στοναχῆς ἠὲ κτύπου ἔνδον ἀκούσῃ</line><line lnr="21.384">ἀνδρῶν ἡμετέροισιν ἐν ἕρκεσι, μή τι θύραζε</line><line lnr="21.385">προβλώσκειν,  ἀλλ᾽ αὐτοῦ ἀκὴν ἔμεναι παρὰ ἔργῳ.</line><line lnr="21.386">ὣς ἄρ᾽ ἐφώνησεν, τῇ δ᾽ ἄπτερος ἔπλετο μῦθος,</line><line lnr="21.387">κλήϊσεν δὲ θύρας μεγάρων εὖ ναιεταόντων.</line><line lnr="21.388">σιγῇ δ᾽ ἐξ οἴκοιο Φιλοίτιος ἆλτο θύραζε,</line><line lnr="21.389">κλήϊσεν δ᾽ ἄρ᾽ ἔπειτα θύρας εὐερκέος αὐλῆς.</line><line lnr="21.390">κεῖτο δ᾽ ὑπ᾽ αἰθούσῃ ὅπλον νεὸς ἀμφιελίσσης</line><line lnr="21.391">βύβλινον, ᾧ ῥ᾽ ἐπέδησε θύρας, ἐς δ᾽ ἤϊεν αὐτός:</line><line lnr="21.392">ἕζετ᾽ ἔπειτ᾽ ἐπὶ δίφρον ἰών, ἔνθεν περ ἀνέστη,</line><line lnr="21.393">εἰσορόων Ὀδυσῆα. ὁ δ᾽ ἤδη τόξον ἐνώμα</line><line lnr="21.394">πάντη ἀναστρωφῶν, πειρώμενος ἔνθα καὶ ἔνθα,</line><line lnr="21.395">μὴ κέρα ἶπες ἔδοιεν ἀποιχομένοιο ἄνακτος.</line><line lnr="21.396">ὧδε τις εἴπεσκεν ἰδὼν ἐς πλησίον ἄλλον:</line><line lnr="21.397">ἦ τις θηητὴρ καὶ ἐπίκλοπος ἔπλετο τόξων:</line><line lnr="21.398">ἤ ῥά νύ που τοιαῦτα καὶ αὐτῷ οἴκοθι κεῖται</line><line lnr="21.399">ἢ ὅ γ᾽ ἐφορμᾶται ποιησέμεν, ὡς ἐνὶ χερσὶ</line><line lnr="21.400">νωμᾷ ἔνθα καὶ ἔνθα κακῶν ἔμπαιος ἀλήτης.</line><line lnr="21.401">ἄλλος δ᾽ αὖ εἴπεσκε νέων ὑπερηνορεόντων:</line><line lnr="21.402">αἲ γὰρ δὴ τοσσοῦτον ὀνήσιος ἀντιάσειεν</line><line lnr="21.403">ὡς οὗτός ποτε τοῦτο δυνήσεται ἐντανύσασθαι.</line><line lnr="21.404">ὣς ἄρ᾽ ἔφαν μνηστῆρες: ἀτὰρ πολύμητις Ὀδυσσεύς,</line><line lnr="21.405">αὐτίκ᾽ ἐπεὶ μέγα τόξον ἐβάστασε καὶ ἴδε πάντη,</line><line lnr="21.406">ὡς ὅτ᾽ ἀνὴρ φόρμιγγος ἐπιστάμενος καὶ ἀοιδῆς</line><line lnr="21.407">ῥηϊδίως ἐτάνυσσε νέῳ περὶ κόλλοπι χορδήν,</line><line lnr="21.408">ἅψας ἀμφοτέρωθεν ἐϋστρεφὲς ἔντερον οἰός,</line><line lnr="21.409">ὣς ἄρ᾽ ἄτερ σπουδῆς τάνυσεν μέγα τόξον Ὀδυσσεύς.</line><line lnr="21.410">δεξιτερῇ ἄρα χειρὶ λαβὼν πειρήσατο νευρῆς:</line><line lnr="21.411">ἡ δ᾽ ὑπὸ καλὸν ἄεισε, χελιδόνι εἰκέλη αὐδήν.</line><line lnr="21.412">μνηστῆρσιν δ᾽ ἄρ᾽ ἄχος γένετο μέγα, πᾶσι δ᾽ ἄρα χρὼς</line><line lnr="21.413">ἐτράπετο: Ζεὺς δὲ μεγάλ᾽ ἔκτυπε σήματα φαίνων:</line><line lnr="21.414">γήθησέν τ᾽ ἄρ᾽ ἔπειτα πολύτλας δῖος Ὀδυσσεύς.</line><line lnr="21.415">ὅττι ῥά οἱ τέρας ἧκε Κρόνου πάϊς ἀγκυλομήτεω:</line><line lnr="21.416">εἵλετο δ᾽ ὠκὺν ὀϊστόν, ὅ οἱ παρέκειτο τραπέζῃ</line><line lnr="21.417">γυμνός: τοὶ δ᾽ ἄλλοι κοίλης ἔντοσθε φαρέτρης</line><line lnr="21.418">κείατο, τῶν τάχ᾽ ἔμελλον Ἀχαιοὶ πειρήσεσθαι.</line><line lnr="21.419">τόν ῥ᾽ ἐπὶ πήχει ἑλὼν ἕλκεν νευρὴν γλυφίδας τε,</line><line lnr="21.420">αὐτόθεν ἐκ δίφροιο καθήμενος,  ἧκε δ᾽ ὀϊστὸν</line><line lnr="21.421">ἄντα τιτυσκόμενος, πελέκεων δ᾽ οὐκ ἤμβροτε πάντων</line><line lnr="21.422">πρώτης στειλειῆς, διὰ δ᾽ ἀμπερὲς ἦλθε θύραζε</line><line lnr="21.423">ἰὸς χαλκοβαρής: ὁ δὲ Τηλέμαχον προσέειπε:</line><line lnr="21.424">Τηλέμαχ᾽, οὔ σ᾽ ὁ ξεῖνος ἐνὶ μεγάροισιν ἐλέγχει</line><line lnr="21.425">ἥμενος,  οὐδέ τι τοῦ σκοποῦ ἤμβροτον οὐδέ τι τόξον</line><line lnr="21.426">δὴν ἔκαμον τανύων: ἔτι μοι μένος ἔμπεδόν ἐστιν,</line><line lnr="21.427">οὐχ ὥς με μνηστῆρες ἀτιμάζοντες ὄνονται.</line><line lnr="21.428">νῦν δ᾽ ὥρη καὶ δόρπον Ἀχαιοῖσιν τετυκέσθαι</line><line lnr="21.429">ἐν φάει, αὐτὰρ ἔπειτα καὶ ἄλλως ἑψιάασθαι</line><line lnr="21.430">μολπῇ καὶ φόρμιγγι: τὰ γάρ τ᾽ ἀναθήματα δαιτός.</line><line lnr="21.431">ἦ καὶ ἐπ᾽ ὀφρύσι νεῦσεν: ὁ δ᾽ ἀμφέθετο ξίφος ὀξὺ</line><line lnr="21.432">Τηλέμαχος,  φίλος υἱὸς Ὀδυσσῆος θείοιο,</line><line lnr="21.433">ἀμφὶ δὲ χεῖρα φίλην βάλεν ἔγχεϊ, ἄγχι δ᾽ ἄρ᾽ αὐτοῦ</line><line lnr="21.434">πὰρ θρόνον ἑστήκει κεκορυθμένος αἴθοπι χαλκῷ.</line></lvl><lvl d="the killing of the suitors" c="55beff" f="000000" sz="501"><line lnr="22.1">αὐτὰρ ὁ γυμνώθη ῥακέων πολύμητις Ὀδυσσεύς,</line><line lnr="22.2">ἆλτο δ᾽ ἐπὶ μέγαν οὐδόν, ἔχων βιὸν ἠδὲ φαρέτρην</line><line lnr="22.3">ἰῶν ἐμπλείην, ταχέας δ᾽ ἐκχεύατ᾽ ὀϊστοὺς</line><line lnr="22.4">αὐτοῦ πρόσθε ποδῶν, μετὰ δὲ μνηστῆρσιν ἔειπεν:</line><line lnr="22.5">οὗτος μὲν δὴ ἄεθλος ἀάατος ἐκτετέλεσται:</line><line lnr="22.6">νῦν αὖτε σκοπὸν ἄλλον, ὃν οὔ πώ τις βάλεν ἀνήρ,</line><line lnr="22.7">εἴσομαι, αἴ κε τύχωμι, πόρῃ δέ μοι εὖχος Ἀπόλλων.</line><line lnr="22.8">ἦ καὶ ἐπ᾽ Ἀντινόῳ ἰθύνετο πικρὸν ὀϊστόν.</line><line lnr="22.9">ἦ τοι ὁ καλὸν ἄλεισον ἀναιρήσεσθαι ἔμελλε,</line><line lnr="22.10">χρύσεον ἄμφωτον,  καὶ δὴ μετὰ χερσὶν ἐνώμα,</line><line lnr="22.11">ὄφρα πίοι οἴνοιο: φόνος δέ οἱ οὐκ ἐνὶ θυμῷ</line><line lnr="22.12">μέμβλετο: τίς κ᾽ οἴοιτο μετ᾽ ἀνδράσι δαιτυμόνεσσι</line><line lnr="22.13">μοῦνον ἐνὶ πλεόνεσσι, καὶ εἰ μάλα καρτερὸς εἴη,</line><line lnr="22.14">οἷ τεύξειν θάνατόν τε κακὸν καὶ κῆρα μέλαιναν;</line><line lnr="22.15">τὸν δ᾽ Ὀδυσεὺς κατὰ λαιμὸν ἐπισχόμενος βάλεν ἰῷ,</line><line lnr="22.16">ἀντικρὺ δ᾽ ἁπαλοῖο δι᾽ αὐχένος ἤλυθ᾽ ἀκωκή.</line><line lnr="22.17">ἐκλίνθη δ᾽ ἑτέρωσε, δέπας δέ οἱ ἔκπεσε χειρὸς</line><line lnr="22.18">βλημένου, αὐτίκα δ᾽ αὐλὸς ἀνὰ ῥῖνας παχὺς ἦλθεν</line><line lnr="22.19">αἵματος ἀνδρομέοιο: θοῶς δ᾽ ἀπὸ εἷο τράπεζαν</line><line lnr="22.20">ὦσε ποδὶ πλήξας,  ἀπὸ δ᾽ εἴδατα χεῦεν ἔραζε:</line><line lnr="22.21">σῖτός τε κρέα τ᾽ ὀπτὰ φορύνετο. τοὶ δ᾽ ὁμάδησαν</line><line lnr="22.22">μνηστῆρες κατὰ δώμαθ᾽, ὅπως ἴδον ἄνδρα πεσόντα,</line><line lnr="22.23">ἐκ δὲ θρόνων ἀνόρουσαν ὀρινθέντες κατὰ δῶμα,</line><line lnr="22.24">πάντοσε παπταίνοντες ἐϋδμήτους ποτὶ τοίχους:</line><line lnr="22.25">οὐδέ πη ἀσπὶς ἔην οὐδ᾽ ἄλκιμον ἔγχος ἑλέσθαι.</line><line lnr="22.26">νείκειον δ᾽ Ὀδυσῆα χολωτοῖσιν ἐπέεσσι:</line><line lnr="22.27">ξεῖνε, κακῶς ἀνδρῶν τοξάζεαι: οὐκέτ᾽ ἀέθλων</line><line lnr="22.28">ἄλλων ἀντιάσεις: νῦν τοι σῶς αἰπὺς ὄλεθρος.</line><line lnr="22.29">καὶ γὰρ δὴ νῦν φῶτα κατέκτανες ὃς μέγ᾽ ἄριστος</line><line lnr="22.30">κούρων εἰν Ἰθάκῃ: τῷ σ᾽ ἐνθάδε γῦπες ἔδονται.</line><line lnr="22.31">ἴσκεν ἕκαστος ἀνήρ, ἐπεὶ ἦ φάσαν οὐκ ἐθέλοντα</line><line lnr="22.32">ἄνδρα κατακτεῖναι: τὸ δὲ νήπιοι οὐκ ἐνόησαν,</line><line lnr="22.33">ὡς δή σφιν καὶ πᾶσιν ὀλέθρου πείρατ᾽ ἐφῆπτο.</line><line lnr="22.34">τοὺς δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="22.35">ὦ κύνες,  οὔ μ᾽ ἔτ᾽ ἐφάσκεθ᾽ ὑπότροπον οἴκαδ᾽ ἱκέσθαι</line><line lnr="22.36">δήμου ἄπο Τρώων, ὅτι μοι κατεκείρετε οἶκον,</line><line lnr="22.37">δμῳῇσιν δὲ γυναιξὶ παρευνάζεσθε βιαίως,</line><line lnr="22.38">αὐτοῦ τε ζώοντος ὑπεμνάασθε γυναῖκα,</line><line lnr="22.39">οὔτε θεοὺς δείσαντες, οἳ οὐρανὸν εὐρὺν ἔχουσιν,</line><line lnr="22.40">οὔτε τιν᾽ ἀνθρώπων νέμεσιν κατόπισθεν ἔσεσθαι:</line><line lnr="22.41">νῦν ὑμῖν καὶ πᾶσιν ὀλέθρου πείρατ᾽ ἐφῆπται.</line><line lnr="22.42">ὣς φάτο, τοὺς δ᾽ ἄρα πάντας ὑπὸ χλωρὸν δέος εἷλεν:</line><line lnr="22.43">πάπτηνεν δὲ ἕκαστος ὅπη φύγοι αἰπὺν ὄλεθρον.</line><line lnr="22.44">Εὐρύμαχος δέ μιν οἶος ἀμειβόμενος προσέειπεν:</line><line lnr="22.45">εἰ μὲν δὴ Ὀδυσεὺς Ἰθακήσιος εἰλήλουθας,</line><line lnr="22.46">ταῦτα μὲν αἴσιμα εἶπας, ὅσα ῥέζεσκον Ἀχαιοί,</line><line lnr="22.47">πολλὰ μὲν ἐν μεγάροισιν ἀτάσθαλα, πολλὰ δ᾽ ἐπ᾽ ἀγροῦ.</line><line lnr="22.48">ἀλλ᾽ ὁ μὲν ἤδη κεῖται ὃς αἴτιος ἔπλετο πάντων,</line><line lnr="22.49">Ἀντίνοος: οὗτος γὰρ ἐπίηλεν τάδε ἔργα,</line><line lnr="22.50">οὔ τι γάμου τόσσον κεχρημένος οὐδὲ χατίζων,</line><line lnr="22.51">ἀλλ᾽ ἄλλα φρονέων, τά οἱ οὐκ ἐτέλεσσε Κρονίων,</line><line lnr="22.52">ὄφρ᾽ Ἰθάκης κατὰ δῆμον ἐϋκτιμένης βασιλεύοι</line><line lnr="22.53">αὐτός, ἀτὰρ σὸν παῖδα κατακτείνειε λοχήσας.</line><line lnr="22.54">νῦν δ᾽ ὁ μὲν ἐν μοίρῃ πέφαται, σὺ δὲ φείδεο λαῶν</line><line lnr="22.55">σῶν: ἀτὰρ ἄμμες ὄπισθεν ἀρεσσάμενοι κατὰ δῆμον,</line><line lnr="22.56">ὅσσα τοι ἐκπέποται καὶ ἐδήδοται ἐν μεγάροισι,</line><line lnr="22.57">τιμὴν ἀμφὶς ἄγοντες ἐεικοσάβοιον ἕκαστος,</line><line lnr="22.58">χαλκόν τε χρυσόν τ᾽ ἀποδώσομεν, εἰς ὅ κε σὸν κῆρ</line><line lnr="22.59">ἰανθῇ: πρὶν δ᾽ οὔ τι νεμεσσητὸν κεχολῶσθαι.</line><line lnr="22.60">τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="22.61">Εὐρύμαχ᾽,  οὐδ᾽ εἴ μοι πατρώϊα πάντ᾽ ἀποδοῖτε,</line><line lnr="22.62">ὅσσα τε νῦν ὔμμ᾽ ἐστὶ καὶ εἴ ποθεν ἄλλ᾽ ἐπιθεῖτε,</line><line lnr="22.63">οὐδέ κεν ὣς ἔτι χεῖρας ἐμὰς λήξαιμι φόνοιο</line><line lnr="22.64">πρὶν πᾶσαν μνηστῆρας ὑπερβασίην ἀποτῖσαι.</line><line lnr="22.65">νῦν ὑμῖν παράκειται ἐναντίον ἠὲ μάχεσθαι</line><line lnr="22.66">ἢ φεύγειν, ὅς κεν θάνατον καὶ κῆρας ἀλύξῃ:</line><line lnr="22.67">ἀλλά τιν᾽ οὐ φεύξεσθαι ὀΐομαι αἰπὺν ὄλεθρον.</line><line lnr="22.68">ὣς φάτο, τῶν δ᾽ αὐτοῦ λύτο γούνατα καὶ φίλον ἦτορ.</line><line lnr="22.69">τοῖσιν δ᾽ Εὐρύμαχος προσεφώνεε δεύτερον αὖτις:</line><line lnr="22.70">ὦ φίλοι, οὐ γὰρ σχήσει ἀνὴρ ὅδε χεῖρας ἀάπτους,</line><line lnr="22.71">ἀλλ᾽ ἐπεὶ ἔλλαβε τόξον ἐΰξοον ἠδὲ φαρέτρην,</line><line lnr="22.72">οὐδοῦ ἄπο ξεστοῦ τοξάσσεται, εἰς ὅ κε πάντας</line><line lnr="22.73">ἄμμε κατακτείνῃ: ἀλλὰ μνησώμεθα χάρμης.</line><line lnr="22.74">φάσγανά τε σπάσσασθε καὶ ἀντίσχεσθε τραπέζας</line><line lnr="22.75">ἰῶν ὠκυμόρων: ἐπὶ δ᾽ αὐτῷ πάντες ἔχωμεν</line><line lnr="22.76">ἀθρόοι, εἴ κέ μιν οὐδοῦ ἀπώσομεν ἠδὲ θυράων,</line><line lnr="22.77">ἔλθωμεν δ᾽ ἀνὰ ἄστυ, βοὴ δ᾽ ὤκιστα γένοιτο:</line><line lnr="22.78">τῷ κε τάχ᾽ οὗτος ἀνὴρ νῦν ὕστατα τοξάσσαιτο.</line><line lnr="22.79">ὣς ἄρα φωνήσας εἰρύσσατο φάσγανον ὀξὺ</line><line lnr="22.80">χάλκεον,  ἀμφοτέρωθεν ἀκαχμένον, ἆλτο δ᾽ ἐπ᾽ αὐτῷ</line><line lnr="22.81">σμερδαλέα ἰάχων: ὁ δ᾽ ἁμαρτῆ δῖος Ὀδυσσεὺς</line><line lnr="22.82">ἰὸν ἀποπροίει, βάλε δὲ στῆθος παρὰ μαζόν,</line><line lnr="22.83">ἐν δέ οἱ ἥπατι πῆξε θοὸν βέλος: ἐκ δ᾽ ἄρα χειρὸς</line><line lnr="22.84">φάσγανον ἧκε χαμᾶζε, περιρρηδὴς δὲ τραπέζῃ</line><line lnr="22.85">κάππεσεν ἰδνωθείς, ἀπὸ δ᾽ εἴδατα χεῦεν ἔραζε</line><line lnr="22.86">καὶ δέπας ἀμφικύπελλον: ὁ δὲ χθόνα τύπτε μετώπῳ</line><line lnr="22.87">θυμῷ ἀνιάζων, ποσὶ δὲ θρόνον ἀμφοτέροισι</line><line lnr="22.88">λακτίζων ἐτίνασσε: κατ᾽ ὀφθαλμῶν δ᾽ ἔχυτ᾽ ἀχλύς.</line><line lnr="22.89">Ἀμφίνομος δ᾽ Ὀδυσῆος ἐείσατο κυδαλίμοιο</line><line lnr="22.90">ἀντίος ἀΐξας,  εἴρυτο δὲ φάσγανον ὀξύ,</line><line lnr="22.91">εἴ πώς οἱ εἴξειε θυράων. ἀλλ᾽ ἄρα μιν φθῆ</line><line lnr="22.92">Τηλέμαχος κατόπισθε βαλὼν χαλκήρεϊ δουρὶ</line><line lnr="22.93">ὤμων μεσσηγύς, διὰ δὲ στήθεσφιν ἔλασσεν:</line><line lnr="22.94">δούπησεν δὲ πεσών, χθόνα δ᾽ ἤλασε παντὶ μετώπῳ.</line><line lnr="22.95">Τηλέμαχος δ᾽ ἀπόρουσε,  λιπὼν δολιχόσκιον ἔγχος</line><line lnr="22.96">αὐτοῦ ἐν Ἀμφινόμῳ: περὶ γὰρ δίε μή τις Ἀχαιῶν</line><line lnr="22.97">ἔγχος ἀνελκόμενον δολιχόσκιον ἢ ἐλάσειε</line><line lnr="22.98">φασγάνῳ ἀΐξας ἠὲ προπρηνέα τύψας.</line><line lnr="22.99">βῆ δὲ θέειν, μάλα δ᾽ ὦκα φίλον πατέρ᾽ εἰσαφίκανεν,</line><line lnr="22.100">ἀγχοῦ δ᾽ ἱστάμενος ἔπεα πτερόεντα προσηύδα:</line><line lnr="22.101">ὦ πάτερ, ἤδη τοι σάκος οἴσω καὶ δύο δοῦρε</line><line lnr="22.102">καὶ κυνέην πάγχαλκον, ἐπὶ κροτάφοις ἀραρυῖαν</line><line lnr="22.103">αὐτός τ᾽ ἀμφιβαλεῦμαι ἰών, δώσω δὲ συβώτῃ</line><line lnr="22.104">καὶ τῷ βουκόλῳ ἄλλα: τετευχῆσθαι γὰρ ἄμεινον.</line><line lnr="22.105">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="22.106">οἶσε θέων,  ἧός μοι ἀμύνεσθαι πάρ᾽ ὀϊστοί,</line><line lnr="22.107">μή μ᾽ ἀποκινήσωσι θυράων μοῦνον ἐόντα.</line><line lnr="22.108">ὣς φάτο, Τηλέμαχος δὲ φίλῳ ἐπεπείθετο πατρί,</line><line lnr="22.109">βῆ δ᾽ ἴμεναι θάλαμόνδ᾽, ὅθι οἱ κλυτὰ τεύχεα κεῖτο.</line><line lnr="22.110">ἔνθεν τέσσαρα μὲν σάκε᾽ ἔξελε,  δούρατα δ᾽ ὀκτὼ</line><line lnr="22.111">καὶ πίσυρας κυνέας χαλκήρεας ἱπποδασείας:</line><line lnr="22.112">βῆ δὲ φέρων, μάλα δ᾽ ὦκα φίλον πατέρ᾽ εἰσαφίκανεν,</line><line lnr="22.113">αὐτὸς δὲ πρώτιστα περὶ χροῒ δύσετο χαλκόν:</line><line lnr="22.114">ὣς δ᾽ αὔτως τὼ δμῶε δυέσθην τεύχεα καλά,</line><line lnr="22.115">ἔσταν δ᾽ ἀμφ᾽ Ὀδυσῆα δαΐφρονα ποικιλομήτην.</line><line lnr="22.116">αὐτὰρ ὅ γ᾽, ὄφρα μὲν αὐτῷ ἀμύνεσθαι ἔσαν ἰοί.</line><line lnr="22.117">τόφρα μνηστήρων ἕνα γ᾽ αἰεὶ ᾧ ἐνὶ οἴκῳ</line><line lnr="22.118">βάλλε τιτυσκόμενος: τοὶ δ᾽ ἀγχιστῖνοι ἔπιπτον.</line><line lnr="22.119">αὐτὰρ ἐπεὶ λίπον ἰοὶ ὀϊστεύοντα ἄνακτα,</line><line lnr="22.120">τόξον μὲν πρὸς σταθμὸν ἐϋσταθέος μεγάροιο</line><line lnr="22.121">ἔκλιν᾽ ἑστάμεναι, πρὸς ἐνώπια παμφανόωντα,</line><line lnr="22.122">αὐτὸς δ᾽ ἀμφ᾽ ὤμοισι σάκος θέτο τετραθέλυμνον,</line><line lnr="22.123">κρατὶ δ᾽ ἐπ᾽ ἰφθίμῳ κυνέην εὔτυκτον ἔθηκεν,</line><line lnr="22.124">ἵππουριν, δεινὸν δὲ λόφος καθύπερθεν ἔνευεν:</line><line lnr="22.125">εἵλετο δ᾽ ἄλκιμα δοῦρε δύω κεκορυθμένα χαλκῷ.</line><line lnr="22.126">ὀρσοθύρη δέ τις ἔσκεν ἐϋδμήτῳ ἐνὶ τοίχῳ,</line><line lnr="22.127">ἀκρότατον δὲ παρ᾽ οὐδὸν ἐϋσταθέος μεγάροιο</line><line lnr="22.128">ἦν ὁδὸς ἐς λαύρην, σανίδες δ᾽ ἔχον εὖ ἀραρυῖαι.</line><line lnr="22.129">τὴν δ᾽ Ὀδυσεὺς φράζεσθαι ἀνώγει δῖον ὑφορβὸν</line><line lnr="22.130">ἑσταότ᾽ ἄγχ᾽ αὐτῆς: μία δ᾽ οἴη γίγνετ᾽ ἐφορμή.</line><line lnr="22.131">τοῖς δ᾽ Ἀγέλεως μετέειπεν, ἔπος πάντεσσι πιφαύσκων:</line><line lnr="22.132">ὦ φίλοι, οὐκ ἂν δή τις ἀν᾽ ὀρσοθύρην ἀναβαίη</line><line lnr="22.133">καὶ εἴποι λαοῖσι, βοὴ δ᾽ ὤκιστα γένοιτο;</line><line lnr="22.134">τῷ κε τάχ᾽ οὗτος ἀνὴρ νῦν ὕστατα τοξάσσαιτο.</line><line lnr="22.135">τὸν δ᾽ αὖτε προσέειπε Μελάνθιος, αἰπόλος αἰγῶν:</line><line lnr="22.136">οὔ πως ἔστ᾽,  Ἀγέλαε διοτρεφές: ἄγχι γὰρ αἰνῶς</line><line lnr="22.137">αὐλῆς καλὰ θύρετρα καὶ ἀργαλέον στόμα λαύρης:</line><line lnr="22.138">καί χ᾽ εἷς πάντας ἐρύκοι ἀνήρ, ὅς τ᾽ ἄλκιμος εἴη.</line><line lnr="22.139">ἀλλ᾽ ἄγεθ᾽, ὑμῖν τεύχε᾽ ἐνείκω θωρηχθῆναι</line><line lnr="22.140">ἐκ θαλάμου: ἔνδον γάρ,  ὀΐομαι, οὐδέ πη ἄλλῃ</line><line lnr="22.141">τεύχεα κατθέσθην Ὀδυσεὺς καὶ φαίδιμος υἱός.</line><line lnr="22.142">ὣς εἰπὼν ἀνέβαινε Μελάνθιος, αἰπόλος αἰγῶν,</line><line lnr="22.143">εἰς θαλάμους Ὀδυσῆος ἀνὰ ῥῶγας μεγάροιο.</line><line lnr="22.144">ἔνθεν δώδεκα μὲν σάκε᾽ ἔξελε, τόσσα δὲ δοῦρα</line><line lnr="22.145">καὶ τόσσας κυνέας χαλκήρεας ἱπποδασείας:</line><line lnr="22.146">βῆ δ᾽ ἴμεναι, μάλα δ᾽ ὦκα φέρων μνηστῆρσιν ἔδωκεν.</line><line lnr="22.147">καὶ τότ᾽ Ὀδυσσῆος λύτο γούνατα καὶ φίλον ἦτορ,</line><line lnr="22.148">ὡς περιβαλλομένους ἴδε τεύχεα χερσί τε δοῦρα</line><line lnr="22.149">μακρὰ τινάσσοντας: μέγα δ᾽ αὐτῷ φαίνετο ἔργον.</line><line lnr="22.150">αἶψα δὲ Τηλέμαχον ἔπεα πτερόεντα προσηύδα:</line><line lnr="22.151">Τηλέμαχ᾽, ἦ μάλα δή τις ἐνὶ μεγάροισι γυναικῶν</line><line lnr="22.152">νῶϊν ἐποτρύνει πόλεμον κακὸν ἠὲ Μελανθεύς.</line><line lnr="22.153">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="22.154">ὦ πάτερ, αὐτὸς ἐγὼ τόδε γ᾽ ἤμβροτον—οὐδέ τις ἄλλος</line><line lnr="22.155">αἴτιος—ὃς θαλάμοιο θύρην πυκινῶς ἀραρυῖαν</line><line lnr="22.156">κάλλιπον ἀγκλίνας: τῶν δὲ σκοπὸς ἦεν ἀμείνων.</line><line lnr="22.157">ἀλλ᾽ ἴθι, δῖ᾽ Εὔμαιε, θύρην ἐπίθες θαλάμοιο</line><line lnr="22.158">καὶ φράσαι ἤ τις ἄρ᾽ ἐστὶ γυναικῶν ἣ τάδε ῥέζει,</line><line lnr="22.159">ἢ υἱὸς Δολίοιο, Μελανθεύς, τόν περ ὀΐω.</line><line lnr="22.160">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="22.161">βῆ δ᾽ αὖτις θάλαμόνδε Μελάνθιος, αἰπόλος αἰγῶν,</line><line lnr="22.162">οἴσων τεύχεα καλά. νόησε δὲ δῖος ὑφορβός,</line><line lnr="22.163">αἶψα δ᾽ Ὀδυσσῆα προσεφώνεεν ἐγγὺς ἐόντα:</line><line lnr="22.164">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="22.165">κεῖνος δ᾽ αὖτ᾽ ἀΐδηλος ἀνήρ,  ὃν ὀϊόμεθ᾽ αὐτοί,</line><line lnr="22.166">ἔρχεται ἐς θάλαμον: σὺ δέ μοι νημερτὲς ἐνίσπες,</line><line lnr="22.167">ἤ μιν ἀποκτείνω, αἴ κε κρείσσων γε γένωμαι,</line><line lnr="22.168">ἦε σοὶ ἐνθάδ᾽ ἄγω, ἵν᾽ ὑπερβασίας ἀποτίσῃ</line><line lnr="22.169">πολλάς, ὅσσας οὗτος ἐμήσατο σῷ ἐνὶ οἴκῳ.</line><line lnr="22.170">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="22.171">ἦ τοι ἐγὼ καὶ Τηλέμαχος μνηστῆρας ἀγαυοὺς</line><line lnr="22.172">σχήσομεν ἔντοσθεν μεγάρων, μάλα περ μεμαῶτας.</line><line lnr="22.173">σφῶϊ δ᾽ ἀποστρέψαντε πόδας καὶ χεῖρας ὕπερθεν</line><line lnr="22.174">ἐς θάλαμον βαλέειν, σανίδας δ᾽ ἐκδῆσαι ὄπισθε,</line><line lnr="22.175">σειρὴν δὲ πλεκτὴν ἐξ αὐτοῦ πειρήναντε</line><line lnr="22.176">κίον᾽ ἀν᾽ ὑψηλὴν ἐρύσαι πελάσαι τε δοκοῖσιν,</line><line lnr="22.177">ὥς κεν δηθὰ ζωὸς ἐὼν χαλέπ᾽ ἄλγεα πάσχῃ:</line><line lnr="22.178">ὣς ἔφαθ᾽, οἱ δ᾽ ἄρα τοῦ μάλα μὲν κλύον ἠδ᾽ ἐπίθοντο,</line><line lnr="22.179">βὰν δ᾽ ἴμεν ἐς θάλαμον, λαθέτην δέ μιν ἔνδον ἐόντα.</line><line lnr="22.180">ἦ τοι ὁ μὲν θαλάμοιο μυχὸν κάτα τεύχε᾽ ἐρεύνα,</line><line lnr="22.181">τὼ δ᾽ ἔσταν ἑκάτερθε παρὰ σταθμοῖσι μένοντε.</line><line lnr="22.182">εὖθ᾽ ὑπὲρ οὐδὸν ἔβαινε Μελάνθιος, αἰπόλος αἰγῶν,</line><line lnr="22.183">τῇ ἑτέρῃ μὲν χειρὶ φέρων καλὴν τρυφάλειαν,</line><line lnr="22.184">τῇ δ᾽ ἑτέρῃ σάκος εὐρὺ γέρον, πεπαλαγμένον ἄζῃ,</line><line lnr="22.185">Λαέρτεω ἥρωος,  ὃ κουρίζων φορέεσκε:</line><line lnr="22.186">δὴ τότε γ᾽ ἤδη κεῖτο, ῥαφαὶ δὲ λέλυντο ἱμάντων:</line><line lnr="22.187">τὼ δ᾽ ἄρ᾽ ἐπαΐξανθ᾽ ἑλέτην ἔρυσάν τέ μιν εἴσω</line><line lnr="22.188">κουρίξ, ἐν δαπέδῳ δὲ χαμαὶ βάλον ἀχνύμενον κῆρ,</line><line lnr="22.189">σὺν δὲ πόδας χεῖράς τε δέον θυμαλγέϊ δεσμῷ</line><line lnr="22.190">εὖ μάλ᾽ ἀποστρέψαντε διαμπερές,  ὡς ἐκέλευσεν</line><line lnr="22.191">υἱὸς Λαέρταο, πολύτλας δῖος Ὀδυσσεύς:</line><line lnr="22.192">σειρὴν δὲ πλεκτὴν ἐξ αὐτοῦ πειρήναντε</line><line lnr="22.193">κίον᾽ ἀν᾽ ὑψηλὴν ἔρυσαν πέλασάν τε δοκοῖσι.</line><line lnr="22.194">τὸν δ᾽ ἐπικερτομέων προσέφης, Εὔμαιε συβῶτα:</line><line lnr="22.195">νῦν μὲν δὴ μάλα πάγχυ, Μελάνθιε, νύκτα φυλάξεις,</line><line lnr="22.196">εὐνῇ ἔνι μαλακῇ καταλέγμενος,  ὥς σε ἔοικεν:</line><line lnr="22.197">οὐδέ σέ γ᾽ ἠριγένεια παρ᾽ Ὠκεανοῖο ῥοάων</line><line lnr="22.198">λήσει ἐπερχομένη χρυσόθρονος, ἡνίκ᾽ ἀγινεῖς</line><line lnr="22.199">αἶγας μνηστήρεσσι δόμον κάτα δαῖτα πένεσθαι.</line><line lnr="22.200">ὣς ὁ μὲν αὖθι λέλειπτο,  ταθεὶς ὀλοῷ ἐνὶ δεσμῷ:</line><line lnr="22.201">τὼ δ᾽ ἐς τεύχεα δύντε, θύρην ἐπιθέντε φαεινήν,</line><line lnr="22.202">βήτην εἰς Ὀδυσῆα δαΐφρονα, ποικιλομήτην.</line><line lnr="22.203">ἔνθα μένος πνείοντες ἐφέστασαν, οἱ μὲν ἐπ᾽ οὐδοῦ</line><line lnr="22.204">τέσσαρες, οἱ δ᾽ ἔντοσθε δόμων πολέες τε καὶ ἐσθλοί.</line><line lnr="22.205">τοῖσι δ᾽ ἐπ᾽ ἀγχίμολον θυγάτηρ Διὸς ἦλθεν Ἀθήνη,</line><line lnr="22.206">Μέντορι εἰδομένη ἠμὲν δέμας ἠδὲ καὶ αὐδήν.</line><line lnr="22.207">τὴν δ᾽ Ὀδυσεὺς γήθησεν ἰδὼν καὶ μῦθον ἔειπε:</line><line lnr="22.208">Μέντορ, ἄμυνον ἀρήν, μνῆσαι δ᾽ ἑτάροιο φίλοιο,</line><line lnr="22.209">ὅς σ᾽ ἀγαθὰ ῥέζεσκον: ὁμηλικίην δέ μοί ἐσσι.</line><line lnr="22.210">ὣς φάτ᾽,  ὀϊόμενος λαοσσόον ἔμμεν Ἀθήνην.</line><line lnr="22.211">μνηστῆρες δ᾽ ἑτέρωθεν ὁμόκλεον ἐν μεγάροισι:</line><line lnr="22.212">πρῶτος τήν γ᾽ ἐνένιπε Δαμαστορίδης Ἀγέλαος:</line><line lnr="22.213">Μέντορ, μή σ᾽ ἐπέεσσι παραιπεπίθῃσιν Ὀδυσσεὺς</line><line lnr="22.214">μνηστήρεσσι μάχεσθαι, ἀμυνέμεναι δέ οἱ αὐτῷ.</line><line lnr="22.215">ὧδε γὰρ ἡμέτερόν γε νόον τελέεσθαι ὀΐω:</line><line lnr="22.216">ὁππότε κεν τούτους κτέωμεν, πατέρ᾽ ἠδὲ καὶ υἱόν,</line><line lnr="22.217">ἐν δὲ σὺ τοῖσιν ἔπειτα πεφήσεαι, οἷα μενοινᾷς</line><line lnr="22.218">ἔρδειν ἐν μεγάροις: σῷ δ᾽ αὐτοῦ κράατι τίσεις.</line><line lnr="22.219">αὐτὰρ ἐπὴν ὑμέων γε βίας ἀφελώμεθα χαλκῷ,</line><line lnr="22.220">κτήμαθ᾽ ὁπόσσα τοί ἐστι, τά τ᾽ ἔνδοθι καὶ τὰ θύρηφι,</line><line lnr="22.221">τοῖσιν Ὀδυσσῆος μεταμίξομεν: οὐδέ τοι υἷας</line><line lnr="22.222">ζώειν ἐν μεγάροισιν ἐάσομεν, οὐδέ θύγατρας</line><line lnr="22.223">οὐδ᾽ ἄλοχον κεδνὴν Ἰθάκης κατὰ ἄστυ πολεύειν.</line><line lnr="22.224">ὣς φάτ᾽, Ἀθηναίη δὲ χολώσατο κηρόθι μᾶλλον,</line><line lnr="22.225">νείκεσσεν δ᾽ Ὀδυσῆα χολωτοῖσιν ἐπέεσσιν:</line><line lnr="22.226">οὐκέτι σοί γ᾽, Ὀδυσεῦ, μένος ἔμπεδον οὐδέ τις ἀλκή</line><line lnr="22.227">οἵη ὅτ᾽ ἀμφ᾽ Ἑλένῃ λευκωλένῳ εὐπατερείῃ,</line><line lnr="22.228">εἰνάετες Τρώεσσιν ἐμάρναο νωλεμὲς αἰεί,</line><line lnr="22.229">πολλοὺς δ᾽ ἄνδρας ἔπεφνες ἐν αἰνῇ δηϊοτῆτι,</line><line lnr="22.230">σῇ δ᾽ ἥλω βουλῇ Πριάμου πόλις εὐρυάγυια.</line><line lnr="22.231">πῶς δὴ νῦν, ὅτε σόν τε δόμον καὶ κτήμαθ᾽ ἱκάνεις,</line><line lnr="22.232">ἄντα μνηστήρων ὀλοφύρεαι ἄλκιμος εἶναι;</line><line lnr="22.233">ἀλλ᾽ ἄγε δεῦρο, πέπον, παρ᾽ ἔμ᾽ ἵστασο καὶ ἴδε ἔργον,</line><line lnr="22.234">ὄφρ᾽ εἰδῇς οἷός τοι ἐν ἀνδράσι δυσμενέεσσιν</line><line lnr="22.235">Μέντωρ Ἀλκιμίδης εὐεργεσίας ἀποτίνειν.</line><line lnr="22.236">ἦ ῥα, καὶ οὔ πω πάγχυ δίδου ἑτεραλκέα νίκην,</line><line lnr="22.237">ἀλλ᾽ ἔτ᾽ ἄρα σθένεός τε καὶ ἀλκῆς πειρήτιζεν</line><line lnr="22.238">ἠμὲν Ὀδυσσῆος ἠδ᾽ υἱοῦ κυδαλίμοιο.</line><line lnr="22.239">αὐτὴ δ᾽ αἰθαλόεντος ἀνὰ μεγάροιο μέλαθρον</line><line lnr="22.240">ἕζετ᾽ ἀναΐξασα,  χελιδόνι εἰκέλη ἄντην.</line><line lnr="22.241">μνηστῆρας δ᾽ ὤτρυνε Δαμαστορίδης Ἀγέλαος,</line><line lnr="22.242">Εὐρύνομός τε καὶ Ἀμφιμέδων Δημοπτόλεμός τε,</line><line lnr="22.243">Πείσανδρός τε Πολυκτορίδης Πόλυβός τε δαΐφρων:</line><line lnr="22.244">οἱ γὰρ μνηστήρων ἀρετῇ ἔσαν ἔξοχ᾽ ἄριστοι,</line><line lnr="22.245">ὅσσοι ἔτ᾽ ἔζωον περί τε ψυχέων ἐμάχοντο:</line><line lnr="22.246">τοὺς δ᾽ ἤδη ἐδάμασσε βιὸς καὶ ταρφέες ἰοί.</line><line lnr="22.247">τοῖς δ᾽ Ἀγέλεως μετέειπεν, ἔπος πάντεσσι πιφαύσκων:</line><line lnr="22.248">ὦ φίλοι, ἤδη σχήσει ἀνὴρ ὅδε χεῖρας ἀάπτους:</line><line lnr="22.249">καὶ δή οἱ Μέντωρ μὲν ἔβη κενὰ εὔγματα εἰπών,</line><line lnr="22.250">οἱ δ᾽ οἶοι λείπονται ἐπὶ πρώτῃσι θύρῃσι.</line><line lnr="22.251">τῷ νῦν μὴ ἅμα πάντες ἐφίετε δούρατα μακρά,</line><line lnr="22.252">ἀλλ᾽ ἄγεθ᾽ οἱ ἓξ πρῶτον ἀκοντίσατ᾽, αἴ κέ ποθι Ζεὺς</line><line lnr="22.253">δώῃ Ὀδυσσῆα βλῆσθαι καὶ κῦδος ἀρέσθαι.</line><line lnr="22.254">τῶν δ᾽ ἄλλων οὐ κῆδος, ἐπὴν οὗτός γε πέσῃσιν.</line><line lnr="22.255">ὣς ἔφαθ᾽, οἱ δ᾽ ἄρα πάντες ἀκόντισαν ὡς ἐκέλευεν,</line><line lnr="22.256">ἱέμενοι: τὰ δὲ πάντα ἐτώσια θῆκεν Ἀθήνη,</line><line lnr="22.257">τῶν ἄλλος μὲν σταθμὸν ἐϋσταθέος μεγάροιο</line><line lnr="22.258">βεβλήκει, ἄλλος δὲ θύρην πυκινῶς ἀραρυῖαν:</line><line lnr="22.259">ἄλλου δ᾽ ἐν τοίχῳ μελίη πέσε χαλκοβάρεια.</line><line lnr="22.260">αὐτὰρ ἐπεὶ δὴ δούρατ᾽ ἀλεύαντο μνηστήρων,</line><line lnr="22.261">τοῖς δ᾽ ἄρα μύθων ἦρχε πολύτλας δῖος Ὀδυσσεύς:</line><line lnr="22.262">ὦ φίλοι, ἤδη μέν κεν ἐγὼν εἴποιμι καὶ ἄμμι</line><line lnr="22.263">μνηστήρων ἐς ὅμιλον ἀκοντίσαι, οἳ μεμάασιν</line><line lnr="22.264">ἡμέας ἐξεναρίξαι ἐπὶ προτέροισι κακοῖσιν.</line><line lnr="22.265">ὣς ἔφαθ᾽, οἱ δ᾽ ἄρα πάντες ἀκόντισαν ὀξέα δοῦρα</line><line lnr="22.266">ἄντα τιτυσκόμενοι: Δημοπτόλεμον μὲν Ὀδυσσεύς,</line><line lnr="22.267">Εὐρυάδην δ᾽ ἄρα Τηλέμαχος, Ἔλατον δὲ συβώτης,</line><line lnr="22.268">Πείσανδρον δ᾽ ἄρ᾽ ἔπεφνε βοῶν ἐπιβουκόλος ἀνήρ.</line><line lnr="22.269">οἱ μὲν ἔπειθ᾽ ἅμα πάντες ὀδὰξ ἕλον ἄσπετον οὖδας,</line><line lnr="22.270">μνηστῆρες δ᾽ ἀνεχώρησαν μεγάροιο μυχόνδε:</line><line lnr="22.271">τοὶ δ᾽ ἄρ᾽ ἐπήϊξαν, νεκύων δ᾽ ἐξ ἔγχε᾽ ἕλοντο.</line><line lnr="22.272">αὖτις δὲ μνηστῆρες ἀκόντισαν ὀξέα δοῦρα</line><line lnr="22.273">ἱέμενοι: τὰ δὲ πολλὰ ἐτώσια θῆκεν Ἀθήνη.</line><line lnr="22.274">τῶν ἄλλος μὲν σταθμὸν ἐϋσταθέος μεγάροιο</line><line lnr="22.275">βεβλήκειν,  ἄλλος δὲ θύρην πυκινῶς ἀραρυῖαν:</line><line lnr="22.276">ἄλλου δ᾽ ἐν τοίχῳ μελίη πέσε χαλκοβάρεια.</line><line lnr="22.277">Ἀμφιμέδων δ᾽ ἄρα Τηλέμαχον βάλε χεῖρ᾽ ἐπὶ καρπῷ</line><line lnr="22.278">λίγδην, ἄκρον δὲ ῥινὸν δηλήσατο χαλκός.</line><line lnr="22.279">Κτήσιππος δ᾽ Εὔμαιον ὑπὲρ σάκος ἔγχεϊ μακρῷ</line><line lnr="22.280">ὦμον ἐπέγραψεν: τὸ δ᾽ ὑπέρπτατο, πῖπτε δ᾽ ἔραζε.</line><line lnr="22.281">τοὶ δ᾽ αὖτ᾽ ἀμφ᾽ Ὀδυσῆα δαΐφρονα ποικιλομήτην,</line><line lnr="22.282">μνηστήρων ἐς ὅμιλον ἀκόντισαν ὀξέα δοῦρα.</line><line lnr="22.283">ἔνθ᾽ αὖτ᾽ Εὐρυδάμαντα βάλε πτολίπορθος Ὀδυσσεύς,</line><line lnr="22.284">Ἀμφιμέδοντα δὲ Τηλέμαχος, Πόλυβον δὲ συβώτης:</line><line lnr="22.285">Κτήσιππον δ᾽ ἄρ᾽ ἔπειτα βοῶν ἐπιβουκόλος ἀνὴρ</line><line lnr="22.286">βεβλήκει πρὸς στῆθος, ἐπευχόμενος δὲ προσηύδα:</line><line lnr="22.287">ὦ Πολυθερσεΐδη φιλοκέρτομε, μή ποτε πάμπαν</line><line lnr="22.288">εἴκων ἀφραδίῃς μέγα εἰπεῖν, ἀλλὰ θεοῖσιν</line><line lnr="22.289">μῦθον ἐπιτρέψαι, ἐπεὶ ἦ πολὺ φέρτεροί εἰσι.</line><line lnr="22.290">τοῦτό τοι ἀντὶ ποδὸς ξεινήϊον,  ὅν ποτ᾽ ἔδωκας</line><line lnr="22.291">ἀντιθέῳ Ὀδυσῆϊ δόμον κάτ᾽ ἀλητεύοντι.</line><line lnr="22.292">ἦ ῥα βοῶν ἑλίκων ἐπιβουκόλος: αὐτὰρ Ὀδυσσεὺς</line><line lnr="22.293">οὖτα Δαμαστορίδην αὐτοσχεδὸν ἔγχεϊ μακρῷ.</line><line lnr="22.294">Τηλέμαχος δ᾽ Εὐηνορίδην Λειώκριτον οὖτα</line><line lnr="22.295">δουρὶ μέσον κενεῶνα,  διαπρὸ δὲ χαλκὸν ἔλασσεν:</line><line lnr="22.296">ἤριπε δὲ πρηνής, χθόνα δ᾽ ἤλασε παντὶ μετώπῳ.</line><line lnr="22.297">δὴ τότ᾽ Ἀθηναίη φθισίμβροτον αἰγίδ᾽ ἀνέσχεν</line><line lnr="22.298">ὑψόθεν ἐξ ὀροφῆς: τῶν δὲ φρένες ἐπτοίηθεν.</line><line lnr="22.299">οἱ δ᾽ ἐφέβοντο κατὰ μέγαρον βόες ὣς ἀγελαῖαι:</line><line lnr="22.300">τὰς μέν τ᾽ αἰόλος οἶστρος ἐφορμηθεὶς ἐδόνησεν</line><line lnr="22.301">ὥρῃ ἐν εἰαρινῇ, ὅτε τ᾽ ἤματα μακρὰ πέλονται.</line><line lnr="22.302">οἱ δ᾽ ὥς τ᾽ αἰγυπιοὶ γαμψώνυχες ἀγκυλοχεῖλαι,</line><line lnr="22.303">ἐξ ὀρέων ἐλθόντες ἐπ᾽ ὀρνίθεσσι θόρωσι:</line><line lnr="22.304">ταὶ μέν τ᾽ ἐν πεδίῳ νέφεα πτώσσουσαι ἵενται,</line><line lnr="22.305">οἱ δέ τε τὰς ὀλέκουσιν ἐπάλμενοι,  οὐδέ τις ἀλκὴ</line><line lnr="22.306">γίγνεται οὐδὲ φυγή: χαίρουσι δέ τ᾽ ἀνέρες ἄγρῃ:</line><line lnr="22.307">ὣς ἄρα τοὶ μνηστῆρας ἐπεσσύμενοι κατὰ δῶμα</line><line lnr="22.308">τύπτον ἐπιστροφάδην: τῶν δὲ στόνος ὤρνυτ᾽ ἀεικὴς</line><line lnr="22.309">κράτων τυπτομένων, δάπεδον δ᾽ ἅπαν αἵματι θῦε.</line><line lnr="22.310">λειώδης δ᾽ Ὀδυσῆος ἐπεσσύμενος λάβε γούνων,</line><line lnr="22.311">καί μιν λισσόμενος ἔπεα πτερόεντα προσηύδα:</line><line lnr="22.312">γουνοῦμαί σ᾽, Ὀδυσεῦ: σὺ δέ μ᾽ αἴδεο καί μ᾽ ἐλέησον:</line><line lnr="22.313">οὐ γάρ πώ τινά φημι γυναικῶν ἐν μεγάροισιν</line><line lnr="22.314">εἰπεῖν οὐδέ τι ῥέξαι ἀτάσθαλον: ἀλλὰ καὶ ἄλλους</line><line lnr="22.315">παύεσκον μνηστῆρας,  ὅτις τοιαῦτά γε ῥέζοι.</line><line lnr="22.316">ἀλλά μοι οὐ πείθοντο κακῶν ἄπο χεῖρας ἔχεσθαι:</line><line lnr="22.317">τῷ καὶ ἀτασθαλίῃσιν ἀεικέα πότμον ἐπέσπον.</line><line lnr="22.318">αὐτὰρ ἐγὼ μετὰ τοῖσι θυοσκόος οὐδὲν ἐοργὼς</line><line lnr="22.319">κείσομαι, ὡς οὐκ ἔστι χάρις μετόπισθ᾽ εὐεργέων:</line><line lnr="22.320">τὸν δ᾽ ἄρ᾽ ὑπόδρα ἰδὼν προσέφη πολύμητις Ὀδυσσεύς:</line><line lnr="22.321">εἰ μὲν δὴ μετὰ τοῖσι θυοσκόος εὔχεαι εἶναι,</line><line lnr="22.322">πολλάκι που μέλλεις ἀρήμεναι ἐν μεγάροισι</line><line lnr="22.323">τηλοῦ ἐμοὶ νόστοιο τέλος γλυκεροῖο γενέσθαι,</line><line lnr="22.324">σοὶ δ᾽ ἄλοχόν τε φίλην σπέσθαι καὶ τέκνα τεκέσθαι:</line><line lnr="22.325">τῷ οὐκ ἂν θάνατόν γε δυσηλεγέα προφύγοισθα.</line><line lnr="22.326">ὣς ἄρα φωνήσας ξίφος εἵλετο χειρὶ παχείῃ</line><line lnr="22.327">κείμενον, ὅ ῥ᾽ Ἀγέλαος ἀποπροέηκε χαμᾶζε</line><line lnr="22.328">κτεινόμενος: τῷ τόν γε κατ᾽ αὐχένα μέσσον ἔλασσε.</line><line lnr="22.329">φθεγγομένου δ᾽ ἄρα τοῦ γε κάρη κονίῃσιν ἐμίχθη.</line><line lnr="22.330">Τερπιάδης δ᾽ ἔτ᾽ ἀοιδὸς ἀλύσκανε κῆρα μέλαιναν,</line><line lnr="22.331">Φήμιος, ὅς ῥ᾽ ἤειδε μετὰ μνηστῆρσιν ἀνάγκῃ.</line><line lnr="22.332">ἔστη δ᾽ ἐν χείρεσσίν ἔχων φόρμιγγα λίγειαν</line><line lnr="22.333">ἄγχι παρ᾽ ὀρσοθύρην: δίχα δὲ φρεσὶ μερμήριζεν,</line><line lnr="22.334">ἢ ἐκδὺς μεγάροιο Διὸς μεγάλου ποτὶ βωμὸν</line><line lnr="22.335">ἑρκείου ἵζοιτο τετυγμένον,  ἔνθ᾽ ἄρα πολλὰ</line><line lnr="22.336">Λαέρτης Ὀδυσεύς τε βοῶν ἐπὶ μηρί᾽ ἔκηαν,</line><line lnr="22.337">ἦ γούνων λίσσοιτο προσαΐξας Ὀδυσῆα.</line><line lnr="22.338">ὧδε δέ οἱ φρονέοντι δοάσσατο κέρδιον εἶναι,</line><line lnr="22.339">γούνων ἅψασθαι Λαερτιάδεω Ὀδυσῆος.</line><line lnr="22.340">ἦ τοι ὁ φόρμιγγα γλαφυρὴν κατέθηκε χαμᾶζε</line><line lnr="22.341">μεσσηγὺς κρητῆρος ἰδὲ θρόνου ἀργυροήλου,</line><line lnr="22.342">αὐτὸς δ᾽ αὖτ᾽ Ὀδυσῆα προσαΐξας λάβε γούνων,</line><line lnr="22.343">καί μιν λισσόμενος ἔπεα πτερόεντα προσηύδα:</line><line lnr="22.344">γουνοῦμαί σ᾽, Ὀδυσεῦ: σὺ δέ μ᾽ αἴδεο καί μ᾽ ἐλέησον:</line><line lnr="22.345">αὐτῷ τοι μετόπισθ᾽ ἄχος ἔσσεται,  εἴ κεν ἀοιδὸν</line><line lnr="22.346">πέφνῃς, ὅς τε θεοῖσι καὶ ἀνθρώποισιν ἀείδω.</line><line lnr="22.347">αὐτοδίδακτος δ᾽ εἰμί, θεὸς δέ μοι ἐν φρεσὶν οἴμας</line><line lnr="22.348">παντοίας ἐνέφυσεν: ἔοικα δέ τοι παραείδειν</line><line lnr="22.349">ὥς τε θεῷ: τῷ με λιλαίεο δειροτομῆσαι.</line><line lnr="22.350">καί κεν Τηλέμαχος τάδε γ᾽ εἴποι,  σὸς φίλος υἱός,</line><line lnr="22.351">ὡς ἐγὼ οὔ τι ἑκὼν ἐς σὸν δόμον οὐδὲ χατίζων</line><line lnr="22.352">πωλεύμην μνηστῆρσιν ἀεισόμενος μετὰ δαῖτας,</line><line lnr="22.353">ἀλλὰ πολὺ πλέονες καὶ κρείσσονες ἦγον ἀνάγκῃ.</line><line lnr="22.354">ὣς φάτο, τοῦ δ᾽ ἤκουσ᾽ ἱερὴ ἲς Τηλεμάχοιο,</line><line lnr="22.355">αἶψα δ᾽ ἑὸν πατέρα προσεφώνεεν ἐγγὺς ἐόντα:</line><line lnr="22.356">ἴσχεο μηδέ τι τοῦτον ἀναίτιον οὔταε χαλκῷ:</line><line lnr="22.357">καὶ κήρυκα Μέδοντα σαώσομεν, ὅς τέ μευ αἰεὶ</line><line lnr="22.358">οἴκῳ ἐν ἡμετέρῳ κηδέσκετο παιδὸς ἐόντος,</line><line lnr="22.359">εἰ δὴ μή μιν ἔπεφνε Φιλοίτιος ἠὲ συβώτης,</line><line lnr="22.360">ἠὲ σοὶ ἀντεβόλησεν ὀρινομένῳ κατὰ δῶμα.</line><line lnr="22.361">ὣς φάτο, τοῦ δ᾽ ἤκουσε Μέδων πεπνυμένα εἰδώς:</line><line lnr="22.362">πεπτηὼς γὰρ ἔκειτο ὑπὸ θρόνον, ἀμφὶ  δὲ δέρμα</line><line lnr="22.363">ἕστο βοὸς νεόδαρτον, ἀλύσκων κῆρα μέλαιναν.</line><line lnr="22.364">αἶψα δ᾽ ἀπὸ θρόνου ὦρτο, θοῶς δ᾽ ἀπέδυνε βοείην</line><line lnr="22.365">Τηλέμαχον δ᾽ ἄρ᾽ ἔπειτα προσαΐξας λάβε γούνων,</line><line lnr="22.366">καί μιν λισσόμενος ἔπεα πτερόεντα προσηύδα:</line><line lnr="22.367">ὦ φίλ᾽, ἐγὼ μὲν ὅδ᾽ εἰμί, σὺ δ᾽ ἴσχεο εἰπὲ δὲ πατρὶ</line><line lnr="22.368">μή με περισθενέων δηλήσεται ὀξέϊ χαλκῷ,</line><line lnr="22.369">ἀνδρῶν μνηστήρων κεχολωμένος, οἵ οἱ ἔκειρον</line><line lnr="22.370">κτήματ᾽ ἐνὶ μεγάροις,  σὲ δὲ νήπιοι οὐδὲν ἔτιον.</line><line lnr="22.371">τὸν δ᾽ ἐπιμειδήσας προσέφη πολύμητις Ὀδυσσεύς:</line><line lnr="22.372">θάρσει, ἐπεὶ δή σ᾽ οὗτος ἐρύσσατο καὶ ἐσάωσεν,</line><line lnr="22.373">ὄφρα γνῷς κατὰ θυμόν, ἀτὰρ εἴπῃσθα καὶ ἄλλῳ,</line><line lnr="22.374">ὡς κακοεργίης εὐεργεσίη μέγ᾽ ἀμείνων.</line><line lnr="22.375">ἀλλ᾽ ἐξελθόντες μεγάρων ἕζεσθε θύραζε</line><line lnr="22.376">ἐκ φόνου εἰς αὐλήν, σύ τε καὶ πολύφημος ἀοιδός,</line><line lnr="22.377">ὄφρ᾽ ἂν ἐγὼ κατὰ δῶμα πονήσομαι ὅττεό με χρή.</line><line lnr="22.378">ὣς φάτο, τὼ δ᾽ ἔξω βήτην μεγάροιο κιόντε,</line><line lnr="22.379">ἑζέσθην δ᾽ ἄρα τώ γε Διὸς μεγάλου ποτὶ βωμόν,</line><line lnr="22.380">πάντοσε παπταίνοντε,  φόνον ποτιδεγμένω αἰεί.</line><line lnr="22.381">πάπτηνεν δ᾽ Ὀδυσεὺς καθ᾽ ἑὸν δόμον, εἴ τις ἔτ᾽ ἀνδρῶν</line><line lnr="22.382">ζωὸς ὑποκλοπέοιτο, ἀλύσκων κῆρα μέλαιναν.</line><line lnr="22.383">τοὺς δὲ ἴδεν μάλα πάντας ἐν αἵματι καὶ κονίῃσι</line><line lnr="22.384">πεπτεῶτας πολλούς, ὥστ᾽ ἰχθύας, οὕς θ᾽ ἁλιῆες</line><line lnr="22.385">κοῖλον ἐς αἰγιαλὸν πολιῆς ἔκτοσθε θαλάσσης</line><line lnr="22.386">δικτύῳ ἐξέρυσαν πολυωπῷ: οἱ δέ τε πάντες</line><line lnr="22.387">κύμαθ᾽ ἁλὸς ποθέοντες ἐπὶ ψαμάθοισι κέχυνται:</line><line lnr="22.388">τῶν μέν τ᾽ Ἠέλιος φαέθων ἐξείλετο θυμόν:</line><line lnr="22.389">ὣς τότ᾽ ἄρα μνηστῆρες ἐπ᾽ ἀλλήλοισι κέχυντο.</line><line lnr="22.390">δὴ τότε Τηλέμαχον προσέφη πολύμητις Ὀδυσσεύς:</line><line lnr="22.391">Τηλέμαχ᾽, εἰ δ᾽ ἄγε μοι κάλεσον τροφὸν Εὐρύκλειαν,</line><line lnr="22.392">ὄφρα ἔπος εἴπωμι τό μοι καταθύμιόν ἐστιν.</line><line lnr="22.393">ὣς φάτο, Τηλέμαχος δὲ φίλῳ ἐπεπείθετο πατρί,</line><line lnr="22.394">κινήσας δὲ θύρην προσέφη τροφὸν Εὐρύκλειαν:</line><line lnr="22.395">δεῦρο δὴ ὄρσο,  γρηῢ παλαιγενές, ἥ τε γυναικῶν</line><line lnr="22.396">δμῳάων σκοπός ἐσσι κατὰ μέγαρ᾽ ἡμετεράων:</line><line lnr="22.397">ἔρχεο: κικλήσκει σε πατὴρ ἐμός, ὄφρα τι εἴπῃ.</line><line lnr="22.398">ὣς ἄρ᾽ ἐφώνησεν, τῇ δ᾽ ἄπτερος ἔπλετο μῦθος,</line><line lnr="22.399">ὤϊξεν δὲ θύρας μεγάρων εὖ ναιεταόντων,</line><line lnr="22.400">βῆ δ᾽ ἴμεν: αὐτὰρ Τηλέμαχος πρόσθ᾽ ἡγεμόνευεν.</line><line lnr="22.401">εὗρεν ἔπειτ᾽ Ὀδυσῆα μετὰ κταμένοισι νέκυσσιν,</line><line lnr="22.402">αἵματι καὶ λύθρῳ πεπαλαγμένον ὥστε λέοντα,</line><line lnr="22.403">ὅς ῥά τε βεβρωκὼς βοὸς ἔρχεται ἀγραύλοιο:</line><line lnr="22.404">πᾶν δ᾽ ἄρα οἱ στῆθός τε παρήϊά τ᾽ ἀμφοτέρωθεν</line><line lnr="22.405">αἱματόεντα πέλει,  δεινὸς δ᾽ εἰς ὦπα ἰδέσθαι:</line><line lnr="22.406">ὣς Ὀδυσεὺς πεπάλακτο πόδας καὶ χεῖρας ὕπερθεν.</line><line lnr="22.407">ἡ δ᾽ ὡς οὖν νέκυάς τε καὶ ἄσπετον εἴσιδεν αἷμα,</line><line lnr="22.408">ἴθυσέν ῥ᾽ ὀλολύξαι, ἐπεὶ μέγα εἴσιδεν ἔργον:</line><line lnr="22.409">ἀλλ᾽ Ὀδυσεὺς κατέρυκε καὶ ἔσχεθεν ἱεμένην περ,</line><line lnr="22.410">καί μιν φωνήσας ἔπεα πτερόεντα προσηύδα:</line><line lnr="22.411">ἐν θυμῷ, γρηῦ, χαῖρε καὶ ἴσχεο μηδ᾽ ὀλόλυζε:</line><line lnr="22.412">οὐχ ὁσίη κταμένοισιν ἐπ᾽ ἀνδράσιν εὐχετάασθαι.</line><line lnr="22.413">τούσδε δὲ μοῖρ᾽ ἐδάμασσε θεῶν καὶ σχέτλια ἔργα:</line><line lnr="22.414">οὔ τινα γὰρ τίεσκον ἐπιχθονίων ἀνθρώπων,</line><line lnr="22.415">οὐ κακὸν οὐδὲ μὲν ἐσθλόν,  ὅτις σφέας εἰσαφίκοιτο:</line><line lnr="22.416">τῷ καὶ ἀτασθαλίῃσιν ἀεικέα πότμον ἐπέσπον.</line><line lnr="22.417">ἀλλ᾽ ἄγε μοι σὺ γυναῖκας ἐνὶ μεγάροις κατάλεξον,</line><line lnr="22.418">αἵ τέ μ᾽ ἀτιμάζουσι καὶ αἳ νηλείτιδές εἰσιν.</line><line lnr="22.419">τὸν δ᾽ αὖτε προσέειπε φίλη τροφὸς Εὐρύκλεια:</line><line lnr="22.420">τοιγὰρ ἐγώ τοι,  τέκνον, ἀληθείην καταλέξω.</line><line lnr="22.421">πεντήκοντά τοί εἰσιν ἐνὶ μεγάροισι γυναῖκες</line><line lnr="22.422">δμῳαί, τὰς μέν τ᾽ ἔργα διδάξαμεν ἐργάζεσθαι,</line><line lnr="22.423">εἴριά τε ξαίνειν καὶ δουλοσύνην ἀνέχεσθαι:</line><line lnr="22.424">τάων δώδεκα πᾶσαι ἀναιδείης ἐπέβησαν,</line><line lnr="22.425">οὔτ᾽ ἐμὲ τίουσαι οὔτ᾽ αὐτὴν Πηνελόπειαν.</line><line lnr="22.426">Τηλέμαχος δὲ νέον μὲν ἀέξετο, οὐδέ ἑ μήτηρ</line><line lnr="22.427">σημαίνειν εἴασκεν ἐπὶ δμῳῇσι γυναιξίν.</line><line lnr="22.428">ἀλλ᾽ ἄγ᾽ ἐγὼν ἀναβᾶσ᾽ ὑπερώϊα σιγαλόεντα</line><line lnr="22.429">εἴπω σῇ ἀλόχῳ, τῇ τις θεὸς ὕπνον ἐπῶρσε.</line><line lnr="22.430">τὴν δ᾽ ἀπαμειβόμενος προσέφη πολύμητις Ὀδυσσεύς</line><line lnr="22.431">μή πω τήνδ᾽ ἐπέγειρε: σὺ δ᾽ ἐνθάδε εἰπὲ γυναιξὶν</line><line lnr="22.432">ἐλθέμεν, αἵ περ πρόσθεν ἀεικέα μηχανόωντο.</line><line lnr="22.433">ὣς ἄρ᾽ ἔφη, γρηῢς δὲ διὲκ μεγάροιο βεβήκει</line><line lnr="22.434">ἀγγελέουσα γυναιξὶ καὶ ὀτρυνέουσα νέεσθαι.</line><line lnr="22.435">αὐτὰρ ὁ Τηλέμαχον καὶ βουκόλον ἠδὲ συβώτην</line><line lnr="22.436">εἰς ἓ καλεσσάμενος ἔπεα πτερόεντα προσηύδα:</line><line lnr="22.437">ἄρχετε νῦν νέκυας φορέειν καὶ ἄνωχθε γυναῖκας:</line><line lnr="22.438">αὐτὰρ ἔπειτα θρόνους περικαλλέας ἠδὲ τραπέζας</line><line lnr="22.439">ὕδατι καὶ σπόγγοισι πολυτρήτοισι καθαίρειν.</line><line lnr="22.440">αὐτὰρ ἐπὴν δὴ πάντα δόμον κατακοσμήσησθε,</line><line lnr="22.441">δμῳὰς ἐξαγαγόντες ἐϋσταθέος μεγάροιο,</line><line lnr="22.442">μεσσηγύς τε θόλου καὶ ἀμύμονος ἕρκεος αὐλῆς,</line><line lnr="22.443">θεινέμεναι ξίφεσιν τανυήκεσιν, εἰς ὅ κε πασέων</line><line lnr="22.444">ψυχὰς ἐξαφέλησθε καὶ ἐκλελάθωντ᾽ Ἀφροδίτης,</line><line lnr="22.445">τὴν ἄρ᾽ ὑπὸ μνηστῆρσιν ἔχον μίσγοντό τε λάθρη.</line><line lnr="22.446">ὣς ἔφαθ᾽, αἱ δὲ γυναῖκες ἀολλέες ἦλθον ἅπασαι,</line><line lnr="22.447">αἴν᾽ ὀλοφυρόμεναι, θαλερὸν κατὰ δάκρυ χέουσαι.</line><line lnr="22.448">πρῶτα μὲν οὖν νέκυας φόρεον κατατεθνηῶτας,</line><line lnr="22.449">κὰδ δ᾽ ἄρ᾽ ὑπ᾽ αἰθούσῃ τίθεσαν εὐερκέος αὐλῆς,</line><line lnr="22.450">ἀλλήλοισιν ἐρείδουσαι: σήμαινε δ᾽ Ὀδυσσεὺς</line><line lnr="22.451">αὐτὸς ἐπισπέρχων:  ταὶ δ᾽ ἐκφόρεον καὶ ἀνάγκῃ.</line><line lnr="22.452">αὐτὰρ ἔπειτα θρόνους περικαλλέας ἠδὲ τραπέζας</line><line lnr="22.453">ὕδατι καὶ σπόγγοισι πολυτρήτοισι κάθαιρον.</line><line lnr="22.454">αὐτὰρ Τηλέμαχος καὶ βουκόλος ἠδὲ συβώτῃς</line><line lnr="22.455">λίστροισιν δάπεδον πύκα ποιητοῖο δόμοιο</line><line lnr="22.456">ξῦον: ταὶ δ᾽ ἐφόρεον δμῳαί, τίθεσαν δὲ θύραζε.</line><line lnr="22.457">αὐτὰρ ἐπειδὴ πᾶν μέγαρον διεκοσμήσαντο,</line><line lnr="22.458">δμῳὰς δ᾽ ἐξαγαγόντες ἐϋσταθέος μεγάροιο,</line><line lnr="22.459">μεσσηγύς τε θόλου καὶ ἀμύμονος ἕρκεος αὐλῆς,</line><line lnr="22.460">εἴλεον ἐν στείνει,  ὅθεν οὔ πως ἦεν ἀλύξαι.</line><line lnr="22.461">τοῖσι δὲ Τηλέμαχος πεπνυμένος ἦρχ᾽ ἀγορεύειν:</line><line lnr="22.462">μὴ μὲν δὴ καθαρῷ θανάτῳ ἀπὸ θυμὸν ἑλοίμην</line><line lnr="22.463">τάων, αἳ δὴ ἐμῇ κεφαλῇ κατ᾽ ὀνείδεα χεῦαν</line><line lnr="22.464">μητέρι θ᾽ ἡμετέρῃ παρά τε μνηστῆρσιν ἴαυον.</line><line lnr="22.465">ὣς ἄρ᾽ ἔφη,  καὶ πεῖσμα νεὸς κυανοπρῴροιο</line><line lnr="22.466">κίονος ἐξάψας μεγάλης περίβαλλε θόλοιο,</line><line lnr="22.467">ὑψόσ᾽ ἐπεντανύσας, μή τις ποσὶν οὖδας ἵκοιτο.</line><line lnr="22.468">ὡς δ᾽ ὅτ᾽ ἂν ἢ κίχλαι τανυσίπτεροι ἠὲ πέλειαι</line><line lnr="22.469">ἕρκει ἐνιπλήξωσι, τό θ᾽ ἑστήκῃ ἐνὶ θάμνῳ,</line><line lnr="22.470">αὖλιν ἐσιέμεναι,  στυγερὸς δ᾽ ὑπεδέξατο κοῖτος,</line><line lnr="22.471">ὣς αἵ γ᾽ ἑξείης κεφαλὰς ἔχον, ἀμφὶ δὲ πάσαις</line><line lnr="22.472">δειρῇσι βρόχοι ἦσαν, ὅπως οἴκτιστα θάνοιεν.</line><line lnr="22.473">ἤσπαιρον δὲ πόδεσσι μίνυνθά περ οὔ τι μάλα δήν.</line><line lnr="22.474">ἐκ δὲ Μελάνθιον ἦγον ἀνὰ πρόθυρόν τε καὶ αὐλήν:</line><line lnr="22.475">τοῦ δ᾽ ἀπὸ μὲν ῥῖνάς τε καὶ οὔατα νηλέϊ χαλκῷ</line><line lnr="22.476">τάμνον, μήδεά τ᾽ ἐξέρυσαν, κυσὶν ὠμὰ δάσασθαι,</line><line lnr="22.477">χεῖράς τ᾽ ἠδὲ πόδας κόπτον κεκοτηότι θυμῷ.</line><line lnr="22.478">οἱ μὲν ἔπειτ᾽ ἀπονιψάμενοι χεῖράς τε πόδας τε</line><line lnr="22.479">εἰς Ὀδυσῆα δόμονδε κίον, τετέλεστο δὲ ἔργον:</line><line lnr="22.480">αὐτὰρ ὅ γε προσέειπε φίλην τροφὸν Εὐρύκλειαν:</line><line lnr="22.481">οἶσε θέειον, γρηΰ, κακῶν ἄκος, οἶσε δέ μοι πῦρ,</line><line lnr="22.482">ὄφρα θεειώσω μέγαρον: σὺ δὲ Πηνελόπειαν</line><line lnr="22.483">ἐλθεῖν ἐνθάδ᾽ ἄνωχθι σὺν ἀμφιπόλοισι γυναιξί:</line><line lnr="22.484">πάσας δ᾽ ὄτρυνον δμῳὰς κατὰ δῶμα νέεσθαι.</line><line lnr="22.485">τὸν δ᾽ αὖτε προσέειπε φίλη τροφὸς Εὐρύκλεια:</line><line lnr="22.486">ναὶ δὴ ταῦτά γε, τέκνον ἐμόν, κατὰ μοῖραν ἔειπες.</line><line lnr="22.487">ἀλλ᾽ ἄγε τοι χλαῖνάν τε χιτῶνά τε εἵματ᾽ ἐνείκω,</line><line lnr="22.488">μηδ᾽ οὕτω ῥάκεσιν πεπυκασμένος εὐρέας ὤμους</line><line lnr="22.489">ἕσταθ᾽ ἐνὶ μεγάροισι: νεμεσσητὸν δέ κεν εἴη.</line><line lnr="22.490">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="22.491">πῦρ νῦν μοι πρώτιστον ἐνὶ μεγάροισι γενέσθω.</line><line lnr="22.492">ὣς ἔφατ᾽, οὐδ᾽ ἀπίθησε φίλη τροφὸς Εὐρύκλεια,</line><line lnr="22.493">ἤνεικεν δ᾽ ἄρα πῦρ καὶ θήϊον: αὐτὰρ Ὀδυσσεὺς</line><line lnr="22.494">εὖ διεθείωσεν μέγαρον καὶ δῶμα καὶ αὐλήν.</line><line lnr="22.495">γρηῢς δ᾽ αὖτ᾽ ἀπέβη διὰ δώματα κάλ᾽ Ὀδυσῆος</line><line lnr="22.496">ἀγγελέουσα γυναιξὶ καὶ ὀτρυνέουσα νέεσθαι:</line><line lnr="22.497">αἱ δ᾽ ἴσαν ἐκ μεγάροιο δάος μετὰ χερσὶν ἔχουσαι.</line><line lnr="22.498">αἱ μὲν ἄρ᾽ ἀμφεχέοντο καὶ ἠσπάζοντ᾽ Ὀδυσῆα,</line><line lnr="22.499">καὶ κύνεον ἀγαπαξόμεναι κεφαλήν τε καὶ ὤμους</line><line lnr="22.500">χεῖράς τ᾽ αἰνύμεναι: τὸν δὲ γλυκὺς ἵμερος ᾕρει</line><line lnr="22.501">κλαυθμοῦ καὶ στοναχῆς, γίγνωσκε δ᾽ ἄρα φρεσὶ πάσας.</line></lvl><lvl d="reunion with Penelope" c="c6d4ff" f="000000" sz="372"><line lnr="23.1">γρηῢς δ᾽ εἰς ὑπερῷ᾽ ἀνεβήσετο καγχαλόωσα,</line><line lnr="23.2">δεσποίνῃ ἐρέουσα φίλον πόσιν ἔνδον ἐόντα:</line><line lnr="23.3">γούνατα δ᾽ ἐρρώσαντο, πόδες δ᾽ ὑπερικταίνοντο.</line><line lnr="23.4">στῆ δ᾽ ἄρ᾽ ὑπὲρ κεφαλῆς καί μιν πρὸς μῦθον ἔειπεν:</line><line lnr="23.5">ἔγρεο,  Πηνελόπεια, φίλον τέκος, ὄφρα ἴδηαι</line><line lnr="23.6">ὀφθαλμοῖσι τεοῖσι τά τ᾽ ἔλδεαι ἤματα πάντα.</line><line lnr="23.7">ἦλθ᾽ Ὀδυσεὺς καὶ οἶκον ἱκάνεται, ὀψέ περ ἐλθών.</line><line lnr="23.8">μνηστῆρας δ᾽ ἔκτεινεν ἀγήνορας, οἵ θ᾽ ἑὸν οἶκον</line><line lnr="23.9">κήδεσκον καὶ κτήματ᾽ ἔδον βιόωντό τε παῖδα.</line><line lnr="23.10">τὴν δ᾽ αὖτε προσέειπε περίφρων Πηνελόπεια:</line><line lnr="23.11">μαῖα φίλη, μάργην σε θεοὶ θέσαν, οἵ τε δύνανται</line><line lnr="23.12">ἄφρονα ποιῆσαι καὶ ἐπίφρονά περ μάλ᾽ ἐόντα,</line><line lnr="23.13">καί τε χαλιφρονέοντα σαοφροσύνης ἐπέβησαν:</line><line lnr="23.14">οἵ σέ περ ἔβλαψαν: πρὶν δὲ φρένας αἰσίμη ἦσθα.</line><line lnr="23.15">τίπτε με λωβεύεις πολυπενθέα θυμὸν ἔχουσαν</line><line lnr="23.16">ταῦτα παρὲξ ἐρέουσα καὶ ἐξ ὕπνου μ᾽ ἀνεγείρεις</line><line lnr="23.17">ἡδέος, ὅς μ᾽ ἐπέδησε φίλα βλέφαρ᾽ ἀμφικαλύψας;</line><line lnr="23.18">οὐ γάρ πω τοιόνδε κατέδραθον, ἐξ οὗ Ὀδυσσεὺς</line><line lnr="23.19">ᾤχετ᾽ ἐποψόμενος Κακοΐλιον οὐκ ὀνομαστήν.</line><line lnr="23.20">ἀλλ᾽ ἄγε νῦν κατάβηθι καὶ ἂψ ἔρχευ μέγαρόνδε.</line><line lnr="23.21">εἰ γάρ τίς μ᾽ ἄλλη γε γυναικῶν, αἵ μοι ἔασι,</line><line lnr="23.22">ταῦτ᾽ ἐλθοῦσ᾽ ἤγγειλε καὶ ἐξ ὕπνου ἀνέγειρεν,</line><line lnr="23.23">τῷ κε τάχα στυγερῶς μιν ἐγὼν ἀπέπεμψα νέεσθαι</line><line lnr="23.24">αὖτις ἔσω μέγαρον: σὲ δὲ τοῦτό γε γῆρας ὀνήσει.</line><line lnr="23.25">τὴν δ᾽ αὖτε προσέειπε φίλη τροφὸς Εὐρύκλεια:</line><line lnr="23.26">οὔ τί σε λωβεύω, τέκνον φίλον, ἀλλ᾽ ἔτυμόν τοι</line><line lnr="23.27">ἦλθ᾽ Ὀδυσεὺς καὶ οἶκον ἱκάνεται, ὡς ἀγορεύω,</line><line lnr="23.28">ὁ ξεῖνος, τὸν πάντες ἀτίμων ἐν μεγάροισι.</line><line lnr="23.29">Τηλέμαχος δ᾽ ἄρα μιν πάλαι ᾔδεεν ἔνδον ἐόντα,</line><line lnr="23.30">ἀλλὰ σαοφροσύνῃσι νοήματα πατρὸς ἔκευθεν,</line><line lnr="23.31">ὄφρ᾽ ἀνδρῶν τίσαιτο βίην ὑπερηνορεόντων.</line><line lnr="23.32">ὣς ἔφαθ᾽, ἡ δ᾽ ἐχάρη καὶ ἀπὸ λέκτροιο θοροῦσα</line><line lnr="23.33">γρηῒ περιπλέχθη, βλεφάρων δ᾽ ἀπὸ δάκρυον ἧκεν:</line><line lnr="23.34">καί μιν φωνήσασ᾽ ἔπεα πτερόεντα προσηύδα:</line><line lnr="23.35">εἰ δ᾽ ἄγε δή μοι,  μαῖα φίλη, νημερτὲς ἐνίσπες,</line><line lnr="23.36">εἰ ἐτεὸν δὴ οἶκον ἱκάνεται, ὡς ἀγορεύεις,</line><line lnr="23.37">ὅππως δὴ μνηστῆρσιν ἀναιδέσι χεῖρας ἐφῆκε</line><line lnr="23.38">μοῦνος ἐών, οἱ δ᾽ αἰὲν ἀολλέες ἔνδον ἔμιμνον.</line><line lnr="23.39">τὴν δ᾽ αὖτε προσέειπε φίλη τροφὸς Εὐρύκλεια:</line><line lnr="23.40">οὐκ ἴδον,  οὐ πυθόμην, ἀλλὰ στόνον οἶον ἄκουσα</line><line lnr="23.41">κτεινομένων: ἡμεῖς δὲ μυχῷ θαλάμων εὐπήκτων</line><line lnr="23.42">ἥμεθ᾽ ἀτυζόμεναι, σανίδες δ᾽ ἔχον εὖ ἀραρυῖαι,</line><line lnr="23.43">πρίν γ᾽ ὅτε δή με σὸς υἱὸς ἀπὸ μεγάροιο κάλεσσε</line><line lnr="23.44">Τηλέμαχος: τὸν γάρ ῥα πατὴρ προέηκε καλέσσαι.</line><line lnr="23.45">εὗρον ἔπειτ᾽ Ὀδυσῆα μετὰ κταμένοισι νέκυσσιν</line><line lnr="23.46">ἑσταόθ᾽: οἱ δέ μιν ἀμφί, κραταίπεδον οὖδας ἔχοντες,</line><line lnr="23.47">κείατ᾽ ἐπ᾽ ἀλλήλοισιν: ἰδοῦσά κε θυμὸν ἰάνθης</line><line lnr="23.48">αἵματι καὶ λύθρῳ πεπαλαγμένον ὥς τε λέοντα.</line><line lnr="23.49">νῦν δ᾽ οἱ μὲν δὴ πάντες ἐπ᾽ αὐλείῃσι θύρῃσιν</line><line lnr="23.50">ἀθρόοι,  αὐτὰρ ὁ δῶμα θεειοῦται περικαλλές,</line><line lnr="23.51">πῦρ μέγα κηάμενος: σὲ δέ με προέηκε καλέσσαι.</line><line lnr="23.52">ἀλλ᾽ ἕπευ, ὄφρα σφῶϊν ἐϋφροσύνης ἐπιβῆτον</line><line lnr="23.53">ἀμφοτέρω φίλον ἦτορ, ἐπεὶ κακὰ πολλὰ πέποσθε.</line><line lnr="23.54">νῦν δ᾽ ἤδη τόδε μακρὸν ἐέλδωρ ἐκτετέλεσται:</line><line lnr="23.55">ἦλθε μὲν αὐτὸς ζωὸς ἐφέστιος,  εὗρε δὲ καὶ σὲ</line><line lnr="23.56">καὶ παῖδ᾽ ἐν μεγάροισι: κακῶς δ᾽ οἵ πέρ μιν ἔρεζον</line><line lnr="23.57">μνηστῆρες, τοὺς πάντας ἐτίσατο ᾧ ἐνὶ οἴκῳ.</line><line lnr="23.58">τὴν δ᾽ αὖτε προσέειπε περίφρων Πηνελόπεια:</line><line lnr="23.59">μαῖα φίλη, μή πω μέγ᾽ ἐπεύχεο καγχαλόωσα.</line><line lnr="23.60">οἶσθα γὰρ ὥς κ᾽ ἀσπαστὸς ἐνὶ μεγάροισι φανείη</line><line lnr="23.61">πᾶσι, μάλιστα δ᾽ ἐμοί τε καὶ υἱέϊ, τὸν τεκόμεσθα:</line><line lnr="23.62">ἀλλ᾽ οὐκ ἔσθ᾽ ὅδε μῦθος ἐτήτυμος, ὡς ἀγορεύεις,</line><line lnr="23.63">ἀλλά τις ἀθανάτων κτεῖνε μνηστῆρας ἀγαυούς,</line><line lnr="23.64">ὕβριν ἀγασσάμενος θυμαλγέα καὶ κακὰ ἔργα.</line><line lnr="23.65">οὔ τινα γὰρ τίεσκον ἐπιχθονίων ἀνθρώπων,</line><line lnr="23.66">οὐ κακὸν οὐδὲ μὲν ἐσθλόν, ὅτις σφέας εἰσαφίκοιτο:</line><line lnr="23.67">τῷ δι᾽ ἀτασθαλίας ἔπαθον κακόν: αὐτὰρ Ὀδυσσεὺς</line><line lnr="23.68">ὤλεσε τηλοῦ νόστον Ἀχαιΐδος, ὤλετο δ᾽ αὐτός.</line><line lnr="23.69">τὴν δ᾽ ἠμείβετ᾽ ἔπειτα φίλη τροφὸς Εὐρύκλεια:</line><line lnr="23.70">τέκνον ἐμόν,  ποῖόν σε ἔπος φύγεν ἕρκος ὀδόντων,</line><line lnr="23.71">ἣ πόσιν ἔνδον ἐόντα παρ᾽ ἐσχάρῃ οὔ ποτ᾽ ἔφησθα</line><line lnr="23.72">οἴκαδ᾽ ἐλεύσεσθαι: θυμὸς δέ τοι αἰὲν ἄπιστος.</line><line lnr="23.73">ἀλλ᾽ ἄγε τοι καὶ σῆμα ἀριφραδὲς ἄλλο τι εἴπω,</line><line lnr="23.74">οὐλήν, τήν ποτέ μιν σῦς ἤλασε λευκῷ ὀδόντι.</line><line lnr="23.75">τὴν ἀπονίζουσα φρασάμην,  ἔθελον δὲ σοὶ αὐτῇ</line><line lnr="23.76">εἰπέμεν: ἀλλά με κεῖνος ἑλὼν ἐπὶ μάστακα χερσὶν</line><line lnr="23.77">οὐκ ἔα εἰπέμεναι πολυϊδρείῃσι νόοιο.</line><line lnr="23.78">ἀλλ᾽ ἕπευ: αὐτὰρ ἐγὼν ἐμέθεν περιδώσομαι αὐτῆς,</line><line lnr="23.79">αἴ κέν σ᾽ ἐξαπάφω, κτεῖναί μ᾽ οἰκτίστῳ ὀλέθρῳ.</line><line lnr="23.80">τὴν δ᾽ ἠμείβετ᾽ ἔπειτα περίφρων Πηνελόπεια:</line><line lnr="23.81">μαῖα φίλη, χαλεπόν σε θεῶν αἰειγενετάων</line><line lnr="23.82">δήνεα εἴρυσθαι, μὰλα περ πολύϊδριν ἐοῦσαν.</line><line lnr="23.83">ἀλλ᾽ ἔμπης ἴομεν μετὰ παῖδ᾽ ἐμόν, ὄφρα ἴδωμαι</line><line lnr="23.84">ἄνδρας μνηστῆρας τεθνηότας, ἠδ᾽ ὃς ἔπεφνεν.</line><line lnr="23.85">ὣς φαμένη κατέβαιν᾽ ὑπερώϊα: πολλὰ δέ οἱ κῆρ</line><line lnr="23.86">ὥρμαιν᾽, ἢ ἀπάνευθε φίλον πόσιν ἐξερεείνοι,</line><line lnr="23.87">ἦ παρστᾶσα κύσειε κάρη καὶ χεῖρε λαβοῦσα.</line><line lnr="23.88">ἡ δ᾽ ἐπεὶ εἰσῆλθεν καὶ ὑπέρβη λάϊνον οὐδόν,</line><line lnr="23.89">ἕζετ᾽ ἔπειτ᾽ Ὀδυσῆος ἐναντίη, ἐν πυρὸς αὐγῇ,</line><line lnr="23.90">τοίχου τοῦ ἑτέρου: ὁ δ᾽ ἄρα πρὸς κίονα μακρὴν</line><line lnr="23.91">ἧστο κάτω ὁρόων, ποτιδέγμενος εἴ τί μιν εἴποι</line><line lnr="23.92">ἰφθίμη παράκοιτις, ἐπεὶ ἴδεν ὀφθαλμοῖσιν.</line><line lnr="23.93">ἡ δ᾽ ἄνεω δὴν ἧστο, τάφος δέ οἱ ἦτορ ἵκανεν:</line><line lnr="23.94">ὄψει δ᾽ ἄλλοτε μέν μιν ἐνωπαδίως ἐσίδεσκεν,</line><line lnr="23.95">ἄλλοτε δ᾽ ἀγνώσασκε κακὰ χροῒ εἵματ᾽ ἔχοντα.</line><line lnr="23.96">Τηλέμαχος δ᾽ ἐνένιπεν ἔπος τ᾽ ἔφατ᾽ ἔκ τ᾽ ὀνόμαξε:</line><line lnr="23.97">μῆτερ ἐμή, δύσμητερ, ἀπηνέα θυμὸν ἔχουσα,</line><line lnr="23.98">τίφθ᾽ οὕτω πατρὸς νοσφίζεαι, οὐδὲ παρ᾽ αὐτὸν</line><line lnr="23.99">ἑζομένη μύθοισιν ἀνείρεαι οὐδὲ μεταλλᾷς;</line><line lnr="23.100">οὐ μέν κ᾽ ἄλλη γ᾽ ὧδε γυνὴ τετληότι θυμῷ</line><line lnr="23.101">ἀνδρὸς ἀφεσταίη, ὅς οἱ κακὰ πολλὰ μογήσας</line><line lnr="23.102">ἔλθοι ἐεικοστῷ ἔτεϊ ἐς πατρίδα γαῖαν:</line><line lnr="23.103">σοὶ δ᾽ αἰεὶ κραδίη στερεωτέρη ἐστὶ λίθοιο.</line><line lnr="23.104">τὸν δ᾽ αὖτε προσέειπε περίφρων Πηνελόπεια:</line><line lnr="23.105">τέκνον ἐμόν,  θυμός μοι ἐνὶ στήθεσσι τέθηπεν,</line><line lnr="23.106">οὐδέ τι προσφάσθαι δύναμαι ἔπος οὐδ᾽ ἐρέεσθαι</line><line lnr="23.107">οὐδ᾽ εἰς ὦπα ἰδέσθαι ἐναντίον. εἰ δ᾽ ἐτεὸν δὴ</line><line lnr="23.108">ἔστ᾽ Ὀδυσεὺς καὶ οἶκον ἱκάνεται, ἦ μάλα νῶϊ</line><line lnr="23.109">γνωσόμεθ᾽ ἀλλήλων καὶ λώϊον: ἔστι γὰρ ἡμῖν</line><line lnr="23.110">σήμαθ᾽,  ἃ δὴ καὶ νῶϊ κεκρυμμένα ἴδμεν ἀπ᾽ ἄλλων.</line><line lnr="23.111">ὣς φάτο, μείδησεν δὲ πολύτλας δῖος Ὀδυσσεύς,</line><line lnr="23.112">αἶψα δὲ Τηλέμαχον ἔπεα πτερόεντα προσηύδα:</line><line lnr="23.113">Τηλέμαχ᾽, ἦ τοι μητέρ᾽ ἐνὶ μεγάροισιν ἔασον</line><line lnr="23.114">πειράζειν ἐμέθεν: τάχα δὲ φράσεται καὶ ἄρειον.</line><line lnr="23.115">νῦν δ᾽ ὅττι ῥυπόω,  κακὰ δὲ χροῒ εἵματα εἷμαι,</line><line lnr="23.116">τοὔνεκ᾽ ἀτιμάζει με καὶ οὔ πω φησὶ τὸν εἶναι.</line><line lnr="23.117">ἡμεῖς δὲ φραζώμεθ᾽ ὅπως ὄχ᾽ ἄριστα γένηται.</line><line lnr="23.118">καὶ γάρ τίς θ᾽ ἕνα φῶτα κατακτείνας ἐνὶ δήμῳ,</line><line lnr="23.119">ᾧ μὴ πολλοὶ ἔωσιν ἀοσσητῆρες ὀπίσσω,</line><line lnr="23.120">φεύγει πηούς τε προλιπὼν καὶ πατρίδα γαῖαν:</line><line lnr="23.121">ἡμεῖς δ᾽ ἕρμα πόληος ἀπέκταμεν, οἳ μέγ᾽ ἄριστοι</line><line lnr="23.122">κούρων εἰν Ἰθάκῃ: τὰ δέ σε φράζεσθαι ἄνωγα.</line><line lnr="23.123">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="23.124">αὐτὸς ταῦτά γε λεῦσσε, πάτερ φίλε: σὴν γὰρ ἀρίστην</line><line lnr="23.125">μῆτιν ἐπ᾽ ἀνθρώπους φάσ᾽ ἔμμεναι,  οὐδέ κέ τίς τοι</line><line lnr="23.126">ἄλλος ἀνὴρ ἐρίσειε καταθνητῶν ἀνθρώπων.</line><line lnr="23.127">ἡμεῖς δ᾽ ἐμμεμαῶτες ἅμ᾽ ἑψόμεθ᾽, οὐδέ τί φημι</line><line lnr="23.128">ἀλκῆς δευήσεσθαι, ὅση δύναμίς γε πάρεστιν.</line><line lnr="23.129">τὸν δ᾽ ἀπαμειβόμενος προσέφη πολύμητις Ὀδυσσεύς</line><line lnr="23.130">τοιγὰρ ἐγὼν ἐρέω ὥς μοι δοκεῖ εἶναι ἄριστα.</line><line lnr="23.131">πρῶτα μὲν ἂρ λούσασθε καὶ ἀμφιέσασθε χιτῶνας,</line><line lnr="23.132">δμῳὰς δ᾽ ἐν μεγάροισιν ἀνώγετε εἵμαθ᾽ ἑλέσθαι:</line><line lnr="23.133">αὐτὰρ θεῖος ἀοιδὸς ἔχων φόρμιγγα λίγειαν</line><line lnr="23.134">ἡμῖν ἡγείσθω φιλοπαίγμονος ὀρχηθμοῖο,</line><line lnr="23.135">ὥς κέν τις φαίη γάμον ἔμμεναι ἐκτὸς ἀκούων,</line><line lnr="23.136">ἢ ἀν᾽ ὁδὸν στείχων, ἢ οἳ περιναιετάουσι:</line><line lnr="23.137">μὴ πρόσθε κλέος εὐρὺ φόνου κατὰ ἄστυ γένηται</line><line lnr="23.138">ἀνδρῶν μνηστήρων, πρίν γ᾽ ἡμέας ἐλθέμεν ἔξω</line><line lnr="23.139">ἀγρὸν ἐς ἡμέτερον πολυδένδρεον: ἔνθα δ᾽ ἔπειτα</line><line lnr="23.140">φρασσόμεθ᾽ ὅττι κε κέρδος Ὀλύμπιος ἐγγυαλίξῃ.</line><line lnr="23.141">ὣς ἔφαθ᾽, οἱ δ᾽ ἄρα τοῦ μάλα μὲν κλύον ἠδ᾽ ἐπίθοντο</line><line lnr="23.142">πρῶτα μὲν οὖν λούσαντο καὶ ἀμφιέσαντο χιτῶνας,</line><line lnr="23.143">ὅπλισθεν δὲ γυναῖκες: ὁ δ᾽ εἵλετο θεῖος ἀοιδὸς</line><line lnr="23.144">φόρμιγγα γλαφυρήν, ἐν δέ σφισιν ἵμερον ὦρσε</line><line lnr="23.145">μολπῆς τε γλυκερῆς καὶ ἀμύμονος ὀρχηθμοῖο.</line><line lnr="23.146">τοῖσιν δὲ μέγα δῶμα περιστεναχίζετο ποσσὶν</line><line lnr="23.147">ἀνδρῶν παιζόντων καλλιζώνων τε γυναικῶν.</line><line lnr="23.148">ὧδε δέ τις εἴπεσκε δόμων ἔκτοσθεν ἀκούων:</line><line lnr="23.149">ἦ μάλα δή τις ἔγημε πολυμνήστην βασίλειαν:</line><line lnr="23.150">σχετλίη,  οὐδ᾽ ἔτλη πόσιος οὗ κουριδίοιο</line><line lnr="23.151">εἴρυσθαι μέγα δῶμα διαμπερές, ἧος ἵκοιτο.</line><line lnr="23.152">ὣς ἄρα τις εἴπεσκε, τὰ δ᾽ οὐκ ἴσαν ὡς ἐτέτυκτο.</line><line lnr="23.153">αὐτὰρ Ὀδυσσῆα μεγαλήτορα ᾧ ἐνὶ οἴκῳ</line><line lnr="23.154">Εὐρυνόμη ταμίη λοῦσεν καὶ χρῖσεν ἐλαίῳ,</line><line lnr="23.155">ἀμφὶ δέ μιν φᾶρος καλὸν βάλεν ἠδὲ χιτῶνα:</line><line lnr="23.156">αὐτὰρ κὰκ κεφαλῆς κάλλος πολὺ χεῦεν Ἀθήνη</line><line lnr="23.157">μείζονά τ᾽ εἰσιδέειν καὶ πάσσονα: κὰδ δὲ κάρητος</line><line lnr="23.158">οὔλας ἧκε κόμας, ὑακινθίνῳ ἄνθει ὁμοίας.</line><line lnr="23.159">ὡς δ᾽ ὅτε τις χρυσὸν περιχεύεται ἀργύρῳ ἀνὴρ</line><line lnr="23.160">ἴδρις,  ὃν Ἥφαιστος δέδαεν καὶ Παλλὰς Ἀθήνη</line><line lnr="23.161">τέχνην παντοίην, χαρίεντα δὲ ἔργα τελείει:</line><line lnr="23.162">ὣς μὲν τῷ περίχευε χάριν κεφαλῇ τε καὶ ὤμοις.</line><line lnr="23.163">ἐκ δ᾽ ἀσαμίνθου βῆ δέμας ἀθανάτοισιν ὁμοῖος:</line><line lnr="23.164">ἂψ δ᾽ αὖτις κατ᾽ ἄρ᾽ ἕζετ᾽ ἐπὶ θρόνου ἔνθεν ἀνέστη,</line><line lnr="23.165">ἀντίον ἧς ἀλόχου,  καί μιν πρὸς μῦθον ἔειπε:</line><line lnr="23.166">δαιμονίη, περί σοί γε γυναικῶν θηλυτεράων</line><line lnr="23.167">κῆρ ἀτέραμνον ἔθηκαν Ὀλύμπια δώματ᾽ ἔχοντες:</line><line lnr="23.168">οὐ μέν κ᾽ ἄλλη γ᾽ ὧδε γυνὴ τετληότι θυμῷ</line><line lnr="23.169">ἀνδρὸς ἀφεσταίη, ὅς οἱ κακὰ πολλὰ μογήσας</line><line lnr="23.170">ἔλθοι ἐεικοστῷ ἔτεϊ ἐς πατρίδα γαῖαν.</line><line lnr="23.171">ἀλλ᾽ ἄγε μοι, μαῖα, στόρεσον λέχος, ὄφρα καὶ αὐτὸς</line><line lnr="23.172">λέξομαι: ἦ γὰρ τῇ γε σιδήρεον ἐν φρεσὶ ἦτορ.</line><line lnr="23.173">τὸν δ᾽ αὖτε προσέειπε περίφρων Πηνελόπεια:</line><line lnr="23.174">δαιμόνι᾽, οὔτ᾽ ἄρ τι μεγαλίζομαι οὔτ᾽ ἀθερίζω</line><line lnr="23.175">οὔτε λίην ἄγαμαι,  μάλα δ᾽ εὖ οἶδ᾽ οἷος ἔησθα</line><line lnr="23.176">ἐξ Ἰθάκης ἐπὶ νηὸς ἰὼν δολιχηρέτμοιο.</line><line lnr="23.177">ἀλλ᾽ ἄγε οἱ στόρεσον πυκινὸν λέχος, Εὐρύκλεια,</line><line lnr="23.178">ἐκτὸς ἐϋσταθέος θαλάμου, τόν ῥ᾽ αὐτὸς ἐποίει:</line><line lnr="23.179">ἔνθα οἱ ἐκθεῖσαι πυκινὸν λέχος ἐμβάλετ᾽ εὐνήν,</line><line lnr="23.180">κώεα καὶ χλαίνας καὶ ῥήγεα σιγαλόεντα.</line><line lnr="23.181">ὣς ἄρ᾽ ἔφη πόσιος πειρωμένη: αὐτὰρ Ὀδυσσεὺς</line><line lnr="23.182">ὀχθήσας ἄλοχον προσεφώνεε κεδνὰ ἰδυῖαν:</line><line lnr="23.183">ὦ γύναι, ἦ μάλα τοῦτο ἔπος θυμαλγὲς ἔειπες:</line><line lnr="23.184">τίς δέ μοι ἄλλοσε θῆκε λέχος; χαλεπὸν δέ κεν εἴη</line><line lnr="23.185">καὶ μάλ᾽ ἐπισταμένῳ,  ὅτε μὴ θεὸς αὐτὸς ἐπελθὼν</line><line lnr="23.186">ῥηϊδίως ἐθέλων θείη ἄλλῃ ἐνὶ χώρῃ.</line><line lnr="23.187">ἀνδρῶν δ᾽ οὔ κέν τις ζωὸς βροτός, οὐδὲ μάλ᾽ ἡβῶν,</line><line lnr="23.188">ῥεῖα μετοχλίσσειεν, ἐπεὶ μέγα σῆμα τέτυκται</line><line lnr="23.189">ἐν λέχει ἀσκητῷ: τὸ δ᾽ ἐγὼ κάμον οὐδέ τις ἄλλος.</line><line lnr="23.190">θάμνος ἔφυ τανύφυλλος ἐλαίης ἕρκεος ἐντός,</line><line lnr="23.191">ἀκμηνὸς θαλέθων: πάχετος δ᾽ ἦν ἠΰτε κίων.</line><line lnr="23.192">τῷ δ᾽ ἐγὼ ἀμφιβαλὼν θάλαμον δέμον, ὄφρ᾽ ἐτέλεσσα,</line><line lnr="23.193">πυκνῇσιν λιθάδεσσι, καὶ εὖ καθύπερθεν ἔρεψα,</line><line lnr="23.194">κολλητὰς δ᾽ ἐπέθηκα θύρας, πυκινῶς ἀραρυίας.</line><line lnr="23.195">καὶ τότ᾽ ἔπειτ᾽ ἀπέκοψα κόμην τανυφύλλου ἐλαίης,</line><line lnr="23.196">κορμὸν δ᾽ ἐκ ῥίζης προταμὼν ἀμφέξεσα χαλκῷ</line><line lnr="23.197">εὖ καὶ ἐπισταμένως, καὶ ἐπὶ στάθμην ἴθυνα,</line><line lnr="23.198">ἑρμῖν᾽ ἀσκήσας, τέτρηνα δὲ πάντα τερέτρῳ.</line><line lnr="23.199">ἐκ δὲ τοῦ ἀρχόμενος λέχος ἔξεον, ὄφρ᾽ ἐτέλεσσα,</line><line lnr="23.200">δαιδάλλων χρυσῷ τε καὶ ἀργύρῳ ἠδ᾽ ἐλέφαντι:</line><line lnr="23.201">ἐκ δ᾽ ἐτάνυσσα ἱμάντα βοὸς φοίνικι φαεινόν.</line><line lnr="23.202">οὕτω τοι τόδε σῆμα πιφαύσκομαι: οὐδέ τι οἶδα,</line><line lnr="23.203">ἤ μοι ἔτ᾽ ἔμπεδόν ἐστι, γύναι, λέχος, ἦέ τις ἤδη</line><line lnr="23.204">ἀνδρῶν ἄλλοσε θῆκε,  ταμὼν ὕπο πυθμέν᾽ ἐλαίης.</line><line lnr="23.205">ὣς φάτο, τῆς δ᾽ αὐτοῦ λύτο γούνατα καὶ φίλον ἦτορ,</line><line lnr="23.206">σήματ᾽ ἀναγνούσῃ τά οἱ ἔμπεδα πέφραδ᾽ Ὀδυσσεύς:</line><line lnr="23.207">δακρύσασα δ᾽ ἔπειτ᾽ ἰθὺς δράμεν, ἀμφὶ δὲ χεῖρας</line><line lnr="23.208">δειρῇ βάλλ᾽ Ὀδυσῆϊ, κάρη δ᾽ ἔκυσ᾽ ἠδὲ προσηύδα:</line><line lnr="23.209">μή μοι, Ὀδυσσεῦ, σκύζευ, ἐπεὶ τά περ ἄλλα μάλιστα</line><line lnr="23.210">ἀνθρώπων πέπνυσο: θεοὶ δ᾽ ὤπαζον ὀϊζύν,</line><line lnr="23.211">οἳ νῶϊν ἀγάσαντο παρ᾽ ἀλλήλοισι μένοντε</line><line lnr="23.212">ἥβης ταρπῆναι καὶ γήραος οὐδὸν ἱκέσθαι.</line><line lnr="23.213">αὐτὰρ μὴ νῦν μοι τόδε χώεο μηδὲ νεμέσσα,</line><line lnr="23.214">οὕνεκά σ᾽ οὐ τὸ πρῶτον, ἐπεὶ ἴδον, ὧδ᾽ ἀγάπησα.</line><line lnr="23.215">αἰεὶ γάρ μοι θυμὸς ἐνὶ στήθεσσι φίλοισιν</line><line lnr="23.216">ἐρρίγει μή τίς με βροτῶν ἀπάφοιτο ἔπεσσιν</line><line lnr="23.217">ἐλθών: πολλοὶ γὰρ κακὰ κέρδεα βουλεύουσιν.</line><line lnr="23.218">οὐδέ κεν Ἀργείη Ἑλένη, Διὸς ἐκγεγαυῖα,</line><line lnr="23.219">ἀνδρὶ παρ᾽ ἀλλοδαπῷ ἐμίγη φιλότητι καὶ εὐνῇ,</line><line lnr="23.220">εἰ ᾔδη ὅ μιν αὖτις ἀρήϊοι υἷες Ἀχαιῶν</line><line lnr="23.221">ἀξέμεναι οἶκόνδε φίλην ἐς πατρίδ᾽ ἔμελλον.</line><line lnr="23.222">τὴν δ᾽ ἦ τοι ῥέξαι θεὸς ὤρορεν ἔργον ἀεικές:</line><line lnr="23.223">τὴν δ᾽ ἄτην οὐ πρόσθεν ἑῷ ἐγκάτθετο θυμῷ</line><line lnr="23.224">λυγρήν, ἐξ ἧς πρῶτα καὶ ἡμέας ἵκετο πένθος.</line><line lnr="23.225">νῦν δ᾽,  ἐπεὶ ἤδη σήματ᾽ ἀριφραδέα κατέλεξας</line><line lnr="23.226">εὐνῆς ἡμετέρης, ἣν οὐ βροτὸς ἄλλος ὀπώπει,</line><line lnr="23.227">ἀλλ᾽ οἶοι σύ τ᾽ ἐγώ τε καὶ ἀμφίπολος μία μούνη,</line><line lnr="23.228">Ἀκτορίς, ἥν μοι δῶκε πατὴρ ἔτι δεῦρο κιούσῃ,</line><line lnr="23.229">ἣ νῶϊν εἴρυτο θύρας πυκινοῦ θαλάμοιο,</line><line lnr="23.230">πείθεις δή μευ θυμόν,  ἀπηνέα περ μάλ᾽ ἐόντα.</line><line lnr="23.231">ὣς φάτο, τῷ δ᾽ ἔτι μᾶλλον ὑφ᾽ ἵμερον ὦρσε γόοιο:</line><line lnr="23.232">κλαῖε δ᾽ ἔχων ἄλοχον θυμαρέα, κεδνὰ ἰδυῖαν.</line><line lnr="23.233">ὡς δ᾽ ὅτ᾽ ἂν ἀσπάσιος γῆ νηχομένοισι φανήῃ,</line><line lnr="23.234">ὧν τε Ποσειδάων εὐεργέα νῆ᾽ ἐνὶ πόντῳ</line><line lnr="23.235">ῥαίσῃ,  ἐπειγομένην ἀνέμῳ καὶ κύματι πηγῷ:</line><line lnr="23.236">παῦροι δ᾽ ἐξέφυγον πολιῆς ἁλὸς ἤπειρόνδε</line><line lnr="23.237">νηχόμενοι, πολλὴ δὲ περὶ χροῒ τέτροφεν ἅλμη,</line><line lnr="23.238">ἀσπάσιοι δ᾽ ἐπέβαν γαίης, κακότητα φυγόντες:</line><line lnr="23.239">ὣς ἄρα τῇ ἀσπαστὸς ἔην πόσις εἰσοροώσῃ,</line><line lnr="23.240">δειρῆς δ᾽ οὔ πω πάμπαν ἀφίετο πήχεε λευκώ.</line><line lnr="23.241">καί νύ κ᾽ ὀδυρομένοισι φάνη ῥοδοδάκτυλος Ἠώς,</line><line lnr="23.242">εἰ μὴ ἄρ᾽ ἄλλ᾽ ἐνόησε θεὰ γλαυκῶπις Ἀθήνη.</line><line lnr="23.243">νύκτα μὲν ἐν περάτῃ δολιχὴν σχέθεν, Ἠῶ δ᾽ αὖτε</line><line lnr="23.244">ῥύσατ᾽ ἐπ᾽ Ὠκεανῷ χρυσόθρονον, οὐδ᾽ ἔα ἵππους</line><line lnr="23.245">ζεύγνυσθ᾽ ὠκύποδας,  φάος ἀνθρώποισι φέροντας,</line><line lnr="23.246">Λάμπον καὶ Φαέθονθ᾽, οἵ τ᾽ Ἠῶ πῶλοι ἄγουσι.</line><line lnr="23.247">καὶ τότ᾽ ἄρ᾽ ἣν ἄλοχον προσέφη πολύμητις Ὀδυσσεύς</line><line lnr="23.248">ὦ γύναι, οὐ γάρ πω πάντων ἐπὶ πείρατ᾽ ἀέθλων</line><line lnr="23.249">ἤλθομεν, ἀλλ᾽ ἔτ᾽ ὄπισθεν ἀμέτρητος πόνος ἔσται,</line><line lnr="23.250">πολλὸς καὶ χαλεπός,  τὸν ἐμὲ χρὴ πάντα τελέσσαι.</line><line lnr="23.251">ὣς γάρ μοι ψυχὴ μαντεύσατο Τειρεσίαο</line><line lnr="23.252">ἤματι τῷ ὅτε δὴ κατέβην δόμον Ἄϊδος εἴσω,</line><line lnr="23.253">νόστον ἑταίροισιν διζήμενος ἠδ᾽ ἐμοὶ αὐτῷ.</line><line lnr="23.254">ἀλλ᾽ ἔρχευ, λέκτρονδ᾽ ἴομεν, γύναι, ὄφρα καὶ ἤδη</line><line lnr="23.255">ὕπνῳ ὕπο γλυκερῷ ταρπώμεθα κοιμηθέντε.</line><line lnr="23.256">τὸν δ᾽ αὖτε προσέειπε περίφρων Πηνελόπεια:</line><line lnr="23.257">εὐνὴ μὲν δή σοί γε τότ᾽ ἔσσεται ὁππότε θυμῷ</line><line lnr="23.258">σῷ ἐθέλῃς, ἐπεὶ ἄρ σε θεοὶ ποίησαν ἱκέσθαι</line><line lnr="23.259">οἶκον ἐϋκτίμενον καὶ σὴν ἐς πατρίδα γαῖαν:</line><line lnr="23.260">ἀλλ᾽ ἐπεὶ ἐφράσθης καί τοι θεὸς ἔμβαλε θυμῷ,</line><line lnr="23.261">εἴπ᾽ ἄγε μοι τὸν ἄεθλον, ἐπεὶ καὶ ὄπισθεν, ὀΐω,</line><line lnr="23.262">πεύσομαι, αὐτίκα δ᾽ ἐστὶ δαήμεναι οὔ τι χέρειον.</line><line lnr="23.263">τὴν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="23.264">δαιμονίη, τί τ᾽ ἄρ᾽ αὖ με μάλ᾽ ὀτρύνουσα κελεύεις</line><line lnr="23.265">εἰπέμεν;  αὐτὰρ ἐγὼ μυθήσομαι οὐδ᾽ ἐπικεύσω.</line><line lnr="23.266">οὐ μέν τοι θυμὸς κεχαρήσεται: οὐδὲ γὰρ αὐτὸς</line><line lnr="23.267">χαίρω, ἐπεὶ μάλα πολλὰ βροτῶν ἐπὶ ἄστε᾽ ἄνωγεν</line><line lnr="23.268">ἐλθεῖν, ἐν χείρεσσιν ἔχοντ᾽ εὐῆρες ἐρετμόν,</line><line lnr="23.269">εἰς ὅ κε τοὺς ἀφίκωμαι οἳ οὐκ ἴσασι θάλασσαν</line><line lnr="23.270">ἀνέρες,  οὐδέ θ᾽ ἅλεσσι μεμιγμένον εἶδαρ ἔδουσιν:</line><line lnr="23.271">οὐδ᾽ ἄρα τοί γ᾽ ἴσασι νέας φοινικοπαρῄους,</line><line lnr="23.272">οὐδ᾽ εὐήρε᾽ ἐρετμά, τά τε πτερὰ νηυσὶ πέλονται.</line><line lnr="23.273">σῆμα δέ μοι τόδ᾽ ἔειπεν ἀριφραδές, οὐδέ σε κεύσω:</line><line lnr="23.274">ὁππότε κεν δή μοι ξυμβλήμενος ἄλλος ὁδίτης</line><line lnr="23.275">φήῃ ἀθηρηλοιγὸν ἔχειν ἀνὰ φαιδίμῳ ὤμῳ,</line><line lnr="23.276">καὶ τότε μ᾽ ἐν γαίῃ πήξαντ᾽ ἐκέλευεν ἐρετμόν,</line><line lnr="23.277">ἔρξανθ᾽ ἱερὰ καλὰ Ποσειδάωνι ἄνακτι,</line><line lnr="23.278">ἀρνειὸν ταῦρόν τε συῶν τ᾽ ἐπιβήτορα κάπρον,</line><line lnr="23.279">οἴκαδ᾽ ἀποστείχειν, ἔρδειν θ᾽ ἱερὰς ἑκατόμβας</line><line lnr="23.280">ἀθανάτοισι θεοῖσι,  τοὶ οὐρανὸν εὐρὺν ἔχουσι,</line><line lnr="23.281">πᾶσι μάλ᾽ ἑξείης: θάνατος δέ μοι ἐξ ἁλὸς αὐτῷ</line><line lnr="23.282">ἀβληχρὸς μάλα τοῖος ἐλεύσεται, ὅς κέ με πέφνῃ</line><line lnr="23.283">γήρας ὕπο λιπαρῷ ἀρημένον: ἀμφὶ δὲ λαοὶ</line><line lnr="23.284">ὄλβιοι ἔσσονται: τὰ δέ μοι φάτο πάντα τελεῖσθαι.</line><line lnr="23.285">τὸν δ᾽ αὖτε προσέειπε περίφρων Πηνελόπεια:</line><line lnr="23.286">εἰ μὲν δὴ γῆράς γε θεοὶ τελέουσιν ἄρειον,</line><line lnr="23.287">ἐλπωρή τοι ἔπειτα κακῶν ὑπάλυξιν ἔσεσθαι.</line><line lnr="23.288">ὣς οἱ μὲν τοιαῦτα πρὸς ἀλλήλους ἀγόρευον:</line><line lnr="23.289">τόφρα δ᾽ ἄρ᾽ Εὐρυνόμη τε ἰδὲ τροφὸς ἔντυον εὐνὴν</line><line lnr="23.290">ἐσθῆτος μαλακῆς,  δαΐδων ὕπο λαμπομενάων.</line><line lnr="23.291">αὐτὰρ ἐπεὶ στόρεσαν πυκινὸν λέχος ἐγκονέουσαι,</line><line lnr="23.292">γρηῢς μὲν κείουσα πάλιν οἶκόνδε βεβήκει,</line><line lnr="23.293">τοῖσιν δ᾽ Εὐρυνόμη θαλαμηπόλος ἡγεμόνευεν</line><line lnr="23.294">ἐρχομένοισι λέχοσδε, δάος μετὰ χερσὶν ἔχουσα:</line><line lnr="23.295">ἐς θάλαμον δ᾽ ἀγαγοῦσα πάλιν κίεν.  οἱ μὲν ἔπειτα</line><line lnr="23.296">ἀσπάσιοι λέκτροιο παλαιοῦ θεσμὸν ἵκοντο:</line><line lnr="23.297">αὐτὰρ Τηλέμαχος καὶ βουκόλος ἠδὲ συβώτης</line><line lnr="23.298">παῦσαν ἄρ᾽ ὀρχηθμοῖο πόδας, παῦσαν δὲ γυναῖκας,</line><line lnr="23.299">αὐτοὶ δ᾽ εὐνάζοντο κατὰ μέγαρα σκιόεντα.</line><line lnr="23.300">τὼ δ᾽ ἐπεὶ οὖν φιλότητος ἐταρπήτην ἐρατεινῆς,</line><line lnr="23.301">τερπέσθην μύθοισι, πρὸς ἀλλήλους ἐνέποντε,</line><line lnr="23.302">ἡ μὲν ὅσ᾽ ἐν μεγάροισιν ἀνέσχετο δῖα γυναικῶν,</line><line lnr="23.303">ἀνδρῶν μνηστήρων ἐσορῶσ᾽ ἀΐδηλον ὅμιλον,</line><line lnr="23.304">οἳ ἕθεν εἵνεκα πολλά, βόας καὶ ἴφια μῆλα,</line><line lnr="23.305">ἔσφαζον,  πολλὸς δὲ πίθων ἠφύσσετο οἶνος:</line><line lnr="23.306">αὐτὰρ ὁ διογενὴς Ὀδυσεὺς ὅσα κήδε᾽ ἔθηκεν</line><line lnr="23.307">ἀνθρώποις ὅσα τ᾽ αὐτὸς ὀϊζύσας ἐμόγησε,</line><line lnr="23.308">πάντ᾽ ἔλεγ᾽: ἡ δ᾽ ἄρ᾽ ἐτέρπετ᾽ ἀκούουσ᾽, οὐδέ οἱ ὕπνος</line><line lnr="23.309">πῖπτεν ἐπὶ βλεφάροισι πάρος καταλέξαι ἅπαντα.</line><line lnr="23.310">ἤρξατο δ᾽ ὡς πρῶτον Κίκονας δάμασ᾽, αὐτὰρ ἔπειτα</line><line lnr="23.311">ἦλθ᾽ ἐς Λωτοφάγων ἀνδρῶν πίειραν ἄρουραν:</line><line lnr="23.312">ἠδ᾽ ὅσα Κύκλωψ ἔρξε, καὶ ὡς ἀπετίσατο ποινὴν</line><line lnr="23.313">ἰφθίμων ἑτάρων, οὓς ἤσθιεν οὐδ᾽ ἐλέαιρεν:</line><line lnr="23.314">ἠδ᾽ ὡς Αἴολον ἵκεθ᾽, ὅ μιν πρόφρων ὑπέδεκτο</line><line lnr="23.315">καὶ πέμπ᾽,  οὐδέ πω αἶσα φίλην ἐς πατρίδ᾽ ἱκέσθαι</line><line lnr="23.316">ἤην, ἀλλά μιν αὖτις ἀναρπάξασα θύελλα</line><line lnr="23.317">πόντον ἐπ᾽ ἰχθυόεντα φέρεν βαρέα στενάχοντα:</line><line lnr="23.318">ἠδ᾽ ὡς Τηλέπυλον Λαιστρυγονίην ἀφίκανεν,</line><line lnr="23.319">οἳ νῆάς τ᾽ ὄλεσαν καὶ ἐϋκνήμιδας ἑταίρους</line><line lnr="23.320">πάντας: Ὀδυσσεὺς δ᾽ οἶος ὑπέκφυγε νηῒ μελαίνῃ:</line><line lnr="23.321">καὶ Κίρκης κατέλεξε δόλον πολυμηχανίην τε,</line><line lnr="23.322">ἠδ᾽ ὡς εἰς Ἀΐδεω δόμον ἤλυθεν εὐρώεντα,</line><line lnr="23.323">ψυχῇ χρησόμενος Θηβαίου Τειρεσίαο,</line><line lnr="23.324">νηῒ πολυκλήϊδι, καὶ εἴσιδε πάντας ἑταίρους</line><line lnr="23.325">μητέρα θ᾽,  ἥ μιν ἔτικτε καὶ ἔτρεφε τυτθὸν ἐόντα:</line><line lnr="23.326">ἠδ᾽ ὡς Σειρήνων ἁδινάων φθόγγον ἄκουσεν,</line><line lnr="23.327">ὥς θ᾽ ἵκετο Πλαγκτὰς πέτρας δεινήν τε Χάρυβδιν</line><line lnr="23.328">Σκύλλην θ᾽, ἣν οὔ πώ ποτ᾽ ἀκήριοι ἄνδρες ἄλυξαν:</line><line lnr="23.329">ἠδ᾽ ὡς Ἠελίοιο βόας κατέπεφνον ἑταῖροι:</line><line lnr="23.330">ἠδ᾽ ὡς νῆα θοὴν ἔβαλε ψολόεντι κεραυνῷ</line><line lnr="23.331">Ζεὺς ὑψιβρεμέτης, ἀπὸ δ᾽ ἔφθιθεν ἐσθλοὶ ἑταῖροι</line><line lnr="23.332">πάντες ὁμῶς, αὐτὸς δὲ κακὰς ὑπὸ κῆρας ἄλυξεν:</line><line lnr="23.333">ὥς θ᾽ ἵκετ᾽ Ὠγυγίην νῆσον νύμφην τε Καλυψώ,</line><line lnr="23.334">ἣ δή μιν κατέρυκε, λιλαιομένη πόσιν εἶναι,</line><line lnr="23.335">ἐν σπέσσι γλαφυροῖσι,  καὶ ἔτρεφεν ἠδὲ ἔφασκε</line><line lnr="23.336">θήσειν ἀθάνατον καὶ ἀγήραον ἤματα πάντα:</line><line lnr="23.337">ἀλλὰ τοῦ οὔ ποτε θυμὸν ἐνὶ στήθεσσιν ἔπειθεν:</line><line lnr="23.338">ἠδ᾽ ὡς ἐς Φαίηκας ἀφίκετο πολλὰ μογήσας,</line><line lnr="23.339">οἳ δή μιν περὶ κῆρι θεὸν ὣς τιμήσαντο</line><line lnr="23.340">καὶ πέμψαν σὺν νηῒ φίλην ἐς πατρίδα γαῖαν,</line><line lnr="23.341">χαλκόν τε χρυσόν τε ἅλις ἐσθῆτά τε δόντες.</line><line lnr="23.342">τοῦτ᾽ ἄρα δεύτατον εἶπεν ἔπος, ὅτε οἱ γλυκὺς ὕπνος</line><line lnr="23.343">λυσιμελὴς ἐπόρουσε, λύων μελεδήματα θυμοῦ.</line><line lnr="23.344">ἡ δ᾽ αὖτ᾽ ἄλλ᾽ ἐνόησε θεὰ γλαυκῶπις Ἀθήνη:</line><line lnr="23.345">ὁππότε δή ῥ᾽ Ὀδυσῆα ἐέλπετο ὃν κατὰ θυμὸν</line><line lnr="23.346">εὐνῆς ἧς ἀλόχου ταρπήμεναι ἠδὲ καὶ ὕπνου,</line><line lnr="23.347">αὐτίκ᾽ ἀπ᾽ Ὠκεανοῦ χρυσόθρονον ἠριγένειαν</line><line lnr="23.348">ὦρσεν, ἵν᾽ ἀνθρώποισι φόως φέροι: ὦρτο δ᾽ Ὀδυσσεὺς</line><line lnr="23.349">εὐνῆς ἐκ μαλακῆς, ἀλόχῳ δ᾽ ἐπὶ μῦθον ἔτελλεν:</line><line lnr="23.350">ὦ γύναι,  ἤδη μὲν πολέων κεκορήμεθ᾽ ἀέθλων</line><line lnr="23.351">ἀμφοτέρω, σὺ μὲν ἐνθάδ᾽ ἐμὸν πολυκηδέα νόστον</line><line lnr="23.352">κλαίουσ᾽. αὐτὰρ ἐμὲ Ζεὺς ἄλγεσι καὶ θεοὶ ἄλλοι</line><line lnr="23.353">ἱέμενον πεδάασκον ἐμῆς ἀπὸ πατρίδος αἴης:</line><line lnr="23.354">νῦν δ᾽ ἐπεὶ ἀμφοτέρω πολυήρατον ἱκόμεθ᾽ εὐνήν,</line><line lnr="23.355">κτήματα μὲν τά μοι ἔστι,  κομιζέμεν ἐν μεγάροισι,</line><line lnr="23.356">μῆλα δ᾽ ἅ μοι μνηστῆρες ὑπερφίαλοι κατέκειραν,</line><line lnr="23.357">πολλὰ μὲν αὐτὸς ἐγὼ ληΐσσομαι, ἄλλα δ᾽ Ἀχαιοὶ</line><line lnr="23.358">δώσουσ᾽, εἰς ὅ κε πάντας ἐνιπλήσωσιν ἐπαύλους.</line><line lnr="23.359">ἀλλ᾽ ἦ τοι μὲν ἐγὼ πολυδένδρεον ἀγρὸν ἔπειμι,</line><line lnr="23.360">ὀψόμενος πατέρ᾽ ἐσθλόν,  ὅ μοι πυκινῶς ἀκάχηται:</line><line lnr="23.361">σοὶ δέ, γύναι, τάδ᾽ ἐπιτέλλω, πινυτῇ περ ἐούσῃ:</line><line lnr="23.362">αὐτίκα γὰρ φάτις εἶσιν ἅμ᾽ ἠελίῳ ἀνιόντι</line><line lnr="23.363">ἀνδρῶν μνηστήρων, οὓς ἔκτανον ἐν μεγάροισιν:</line><line lnr="23.364">εἰς ὑπερῷ᾽ ἀναβᾶσα σὺν ἀμφιπόλοισι γυναιξὶν</line><line lnr="23.365">ἧσθαι,  μηδέ τινα προτιόσσεο μηδ᾽ ἐρέεινε.</line><line lnr="23.366">ἦ ῥα καὶ ἀμφ᾽ ὤμοισιν ἐδύσετο τεύχεα καλά,</line><line lnr="23.367">ὦρσε δὲ Τηλέμαχον καὶ βουκόλον ἠδὲ συβώτην,</line><line lnr="23.368">πάντας δ᾽ ἔντε᾽ ἄνωγεν ἀρήϊα χερσὶν ἑλέσθαι.</line><line lnr="23.369">οἱ δέ οἱ οὐκ ἀπίθησαν, ἐθωρήσσοντο δὲ χαλκῷ,</line><line lnr="23.370">ὤϊξαν δὲ θύρας,  ἐκ δ᾽ ἤϊον: ἦρχε δ᾽ Ὀδυσσεύς.</line><line lnr="23.371">ἤδη μὲν φάος ἦεν ἐπὶ χθόνα, τοὺς δ᾽ ἄρ᾽ Ἀθήνη</line><line lnr="23.372">νυκτὶ κατακρύψασα θοῶς ἐξῆγε πόληος.</line></lvl><lvl d="the suitors in Hades" c="8ed4ff" f="000000" sz="202"><line lnr="24.1">Ἑρμῆς δὲ ψυχὰς Κυλλήνιος ἐξεκαλεῖτο</line><line lnr="24.2">ἀνδρῶν μνηστήρων: ἔχε δὲ ῥάβδον μετὰ χερσὶν</line><line lnr="24.3">καλὴν χρυσείην, τῇ τ᾽ ἀνδρῶν ὄμματα θέλγει</line><line lnr="24.4">ὧν ἐθέλει, τοὺς δ᾽ αὖτε καὶ ὑπνώοντας ἐγείρει:</line><line lnr="24.5">τῇ ῥ᾽ ἄγε κινήσας,  ταὶ δὲ τρίζουσαι ἕποντο.</line><line lnr="24.6">ὡς δ᾽ ὅτε νυκτερίδες μυχῷ ἄντρου θεσπεσίοιο</line><line lnr="24.7">τρίζουσαι ποτέονται, ἐπεί κέ τις ἀποπέσῃσιν</line><line lnr="24.8">ὁρμαθοῦ ἐκ πέτρης, ἀνά τ᾽ ἀλλήλῃσιν ἔχονται,</line><line lnr="24.9">ὣς αἱ τετριγυῖαι ἅμ᾽ ἤϊσαν: ἦρχε δ᾽ ἄρα σφιν</line><line lnr="24.10">Ἑρμείας ἀκάκητα κατ᾽ εὐρώεντα κέλευθα.</line><line lnr="24.11">πὰρ δ᾽ ἴσαν Ὠκεανοῦ τε ῥοὰς καὶ Λευκάδα πέτρην,</line><line lnr="24.12">ἠδὲ παρ᾽ Ἠελίοιο πύλας καὶ δῆμον ὀνείρων</line><line lnr="24.13">ἤϊσαν: αἶψα δ᾽ ἵκοντο κατ᾽ ἀσφοδελὸν λειμῶνα,</line><line lnr="24.14">ἔνθα τε ναίουσι ψυχαί, εἴδωλα καμόντων.</line><line lnr="24.15">εὗρον δὲ ψυχὴν Πηληϊάδεω Ἀχιλῆος</line><line lnr="24.16">καὶ Πατροκλῆος καὶ ἀμύμονος Ἀντιλόχοιο</line><line lnr="24.17">Αἴαντός θ᾽, ὃς ἄριστος ἔην εἶδός τε δέμας τε</line><line lnr="24.18">τῶν ἄλλων Δαναῶν μετ᾽ ἀμύμονα Πηλεΐδαο</line><line lnr="24.19">ὣς οἱ μὲν περὶ κεῖνον ὁμίλεον: ἀγχίμολον δὲ</line><line lnr="24.20">ἤλυθ᾽ ἔπι ψυχὴ Ἀγαμέμνονος Ἀτρεΐδαο</line><line lnr="24.21">ἀχνυμένη: περὶ δ᾽ ἄλλαι ἀγηγέραθ᾽, ὅσσαι ἅμ᾽ αὐτῷ</line><line lnr="24.22">οἴκῳ ἐν Αἰγίσθοιο θάνον καὶ πότμον ἐπέσπον.</line><line lnr="24.23">τὸν προτέρη ψυχὴ προσεφώνεε Πηλεΐωνος:</line><line lnr="24.24">Ἀτρεΐδη, περὶ μέν σ᾽ ἔφαμεν Διὶ τερπικεραύνῳ</line><line lnr="24.25">ἀνδρῶν ἡρώων φίλον ἔμμεναι ἤματα πάντα,</line><line lnr="24.26">οὕνεκα πολλοῖσίν τε καὶ ἰφθίμοισιν ἄνασσες</line><line lnr="24.27">δήμῳ ἔνι Τρώων, ὅθι πάσχομεν ἄλγε᾽ Ἀχαιοί.</line><line lnr="24.28">ἦ τ᾽ ἄρα καὶ σοὶ πρῶϊ παραστήσεσθαι ἔμελλεν</line><line lnr="24.29">μοῖρ᾽ ὀλοή, τὴν οὔ τις ἀλεύεται ὅς κε γένηται.</line><line lnr="24.30">ὡς ὄφελες τιμῆς ἀπονήμενος,  ἧς περ ἄνασσες,</line><line lnr="24.31">δήμῳ ἔνι Τρώων θάνατον καὶ πότμον ἐπισπεῖν:</line><line lnr="24.32">τῷ κέν τοι τύμβον μὲν ἐποίησαν Παναχαιοί,</line><line lnr="24.33">ἠδέ κε καὶ σῷ παιδὶ μέγα κλέος ἤρα᾽ ὀπίσσω:</line><line lnr="24.34">νῦν δ᾽ ἄρα σ᾽ οἰκτίστῳ θανάτῳ εἵμαρτο ἁλῶναι.</line><line lnr="24.35">τὸν δ᾽ αὖτε ψυχὴ προσεφώνεεν Ἀτρείδαο:</line><line lnr="24.36">ὄλβιε Πηλέος υἱέ, θεοῖς ἐπιείκελ᾽ Ἀχιλλεῦ,</line><line lnr="24.37">ὃς θάνες ἐν Τροίῃ ἑκὰς Ἄργεος: ἀμφὶ δέ σ᾽ ἄλλοι</line><line lnr="24.38">κτείνοντο Τρώων καὶ Ἀχαιῶν υἷες ἄριστοι,</line><line lnr="24.39">μαρνάμενοι περὶ σεῖο: σὺ δ᾽ ἐν στροφάλιγγι κονίης</line><line lnr="24.40">κεῖσο μέγας μεγαλωστί,  λελασμένος ἱπποσυνάων.</line><line lnr="24.41">ἡμεῖς δὲ πρόπαν ἦμαρ ἐμαρνάμεθ᾽: οὐδέ κε πάμπαν</line><line lnr="24.42">παυσάμεθα πτολέμου, εἰ μὴ Ζεὺς λαίλαπι παῦσεν.</line><line lnr="24.43">αὐτὰρ ἐπεί σ᾽ ἐπὶ νῆας ἐνείκαμεν ἐκ πολέμοιο,</line><line lnr="24.44">κάτθεμεν ἐν λεχέεσσι, καθήραντες χρόα καλὸν</line><line lnr="24.45">ὕδατί τε λιαρῷ καὶ ἀλείφατι: πολλὰ δέ σ᾽ ἀμφὶ</line><line lnr="24.46">δάκρυα θερμὰ χέον Δαναοὶ κείροντό τε χαίτας.</line><line lnr="24.47">μήτηρ δ᾽ ἐξ ἁλὸς ἦλθε σὺν ἀθανάτῃς ἁλίῃσιν</line><line lnr="24.48">ἀγγελίης ἀΐουσα: βοὴ δ᾽ ἐπὶ πόντον ὀρώρει</line><line lnr="24.49">θεσπεσίη, ὑπὸ δὲ τρόμος ἔλλαβε πάντας Ἀχαιούς:</line><line lnr="24.50">καί νύ κ᾽ ἀναΐξαντες ἔβαν κοίλας ἐπὶ νῆας,</line><line lnr="24.51">εἰ μὴ ἀνὴρ κατέρυκε παλαιά τε πολλά τε εἰδώς,</line><line lnr="24.52">Νέστωρ, οὗ καὶ πρόσθεν ἀρίστη φαίνετο βουλή:</line><line lnr="24.53">ὅ σφιν ἐϋφρονέων ἀγορήσατο καὶ μετέειπεν:</line><line lnr="24.54">ἴσχεσθ᾽, Ἀργεῖοι, μὴ φεύγετε, κοῦροι Ἀχαιῶν:</line><line lnr="24.55">μήτηρ ἐξ ἁλὸς ἥδε σὺν ἀθανάτῃς ἁλίῃσιν</line><line lnr="24.56">ἔρχεται, οὗ παιδὸς τεθνηότος ἀντιόωσα.</line><line lnr="24.57">ὣς ἔφαθ᾽, οἱ δ᾽ ἔσχοντο φόβου μεγάθυμοι Ἀχαιοί:</line><line lnr="24.58">ἀμφὶ δέ σ᾽ ἔστησαν κοῦραι ἁλίοιο γέροντος</line><line lnr="24.59">οἴκτρ᾽ ὀλοφυρόμεναι, περὶ δ᾽ ἄμβροτα εἵματα ἕσσαν.</line><line lnr="24.60">Μοῦσαι δ᾽ ἐννέα πᾶσαι ἀμειβόμεναι ὀπὶ καλῇ</line><line lnr="24.61">θρήνεον: ἔνθα κεν οὔ τιν᾽ ἀδάκρυτόν γ᾽ ἐνόησας</line><line lnr="24.62">Ἀργείων: τοῖον γὰρ ὑπώρορε Μοῦσα λίγεια.</line><line lnr="24.63">ἑπτὰ δὲ καὶ δέκα μέν σε ὁμῶς νύκτας τε καὶ ἦμαρ</line><line lnr="24.64">κλαίομεν ἀθάνατοί τε θεοὶ θνητοί τ᾽ ἄνθρωποι:</line><line lnr="24.65">ὀκτωκαιδεκάτῃ δ᾽ ἔδομεν πυρί,  πολλὰ δέ σ᾽ ἀμφὶ</line><line lnr="24.66">μῆλα κατεκτάνομεν μάλα πίονα καὶ ἕλικας βοῦς.</line><line lnr="24.67">καίεο δ᾽ ἔν τ᾽ ἐσθῆτι θεῶν καὶ ἀλείφατι πολλῷ</line><line lnr="24.68">καὶ μέλιτι γλυκερῷ: πολλοὶ δ᾽ ἥρωες Ἀχαιοὶ</line><line lnr="24.69">τεύχεσιν ἐρρώσαντο πυρὴν πέρι καιομένοιο,</line><line lnr="24.70">πεζοί θ᾽ ἱππῆές τε: πολὺς δ᾽ ὀρυμαγδὸς ὀρώρει</line><line lnr="24.71">αὐτὰρ ἐπεὶ δή σε φλὸξ ἤνυσεν Ἡφαίστοιο,</line><line lnr="24.72">ἠῶθεν δή τοι λέγομεν λεύκ᾽ ὀστέ᾽, Ἀχιλλεῦ,</line><line lnr="24.73">οἴνῳ ἐν ἀκρήτῳ καὶ ἀλείφατι: δῶκε δὲ μήτηρ</line><line lnr="24.74">χρύσεον ἀμφιφορῆα: Διωνύσοιο δὲ δῶρον</line><line lnr="24.75">φάσκ᾽ ἔμεναι,  ἔργον δὲ περικλυτοῦ Ἡφαίστοιο.</line><line lnr="24.76">ἐν τῷ τοι κεῖται λεύκ᾽ ὀστέα, φαίδιμ᾽ Ἀχιλλεῦ,</line><line lnr="24.77">μίγδα δὲ Πατρόκλοιο Μενοιτιάδαο θανόντος,</line><line lnr="24.78">χωρὶς δ᾽ Ἀντιλόχοιο, τὸν ἔξοχα τῖες ἁπάντων</line><line lnr="24.79">τῶν ἄλλων ἑτάρων, μετὰ Πάτροκλόν γε θανόντα.</line><line lnr="24.80">ἀμφ᾽ αὐτοῖσι δ᾽ ἔπειτα μέγαν καὶ ἀμύμονα τύμβον</line><line lnr="24.81">χεύαμεν Ἀργείων ἱερὸς στρατὸς αἰχμητάων</line><line lnr="24.82">ἀκτῇ ἔπι προὐχούσῃ, ἐπὶ πλατεῖ Ἑλλησπόντῳ,</line><line lnr="24.83">ὥς κεν τηλεφανὴς ἐκ ποντόφιν ἀνδράσιν εἴη</line><line lnr="24.84">τοῖς οἳ νῦν γεγάασι καὶ οἳ μετόπισθεν ἔσονται.</line><line lnr="24.85">μήτηρ δ᾽ αἰτήσασα θεοὺς περικαλλέ᾽ ἄεθλα</line><line lnr="24.86">θῆκε μέσῳ ἐν ἀγῶνι ἀριστήεσσιν Ἀχαιῶν.</line><line lnr="24.87">ἤδη μὲν πολέων τάφῳ ἀνδρῶν ἀντεβόλησας</line><line lnr="24.88">ἡρώων, ὅτε κέν ποτ᾽ ἀποφθιμένου βασιλῆος</line><line lnr="24.89">ζώννυνταί τε νέοι καὶ ἐπεντύνονται ἄεθλα:</line><line lnr="24.90">ἀλλά κε κεῖνα μάλιστα ἰδὼν θηήσαο θυμῷ,</line><line lnr="24.91">οἷ᾽ ἐπὶ σοὶ κατέθηκε θεὰ περικαλλέ᾽ ἄεθλα,</line><line lnr="24.92">ἀργυρόπεζα Θέτις: μάλα γὰρ φίλος ἦσθα θεοῖσιν.</line><line lnr="24.93">ὣς σὺ μὲν οὐδὲ θανὼν ὄνομ᾽ ὤλεσας, ἀλλά τοι αἰεὶ</line><line lnr="24.94">πάντας ἐπ᾽ ἀνθρώπους κλέος ἔσσεται ἐσθλόν, Ἀχιλλεῦ,</line><line lnr="24.95">αὐτὰρ ἐμοὶ τί τόδ᾽ ἦδος,  ἐπεὶ πόλεμον τολύπευσα;</line><line lnr="24.96">ἐν νόστῳ γάρ μοι Ζεὺς μήσατο λυγρὸν ὄλεθρον</line><line lnr="24.97">Αἰγίσθου ὑπὸ χερσὶ καὶ οὐλομένης ἀλόχοιο.</line><line lnr="24.98">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="24.99">ἀγχίμολον δέ σφ᾽ ἦλθε διάκτορος ἀργεϊφόντης,</line><line lnr="24.100">ψυχὰς μνηστήρων κατάγων Ὀδυσῆϊ δαμέντων,</line><line lnr="24.101">τὼ δ᾽ ἄρα θαμβήσαντ᾽ ἰθὺς κίον, ὡς ἐσιδέσθην.</line><line lnr="24.102">ἔγνω δὲ ψυχὴ Ἀγαμέμνονος Ἀτρεΐδαο</line><line lnr="24.103">παῖδα φίλον Μελανῆος, ἀγακλυτὸν Ἀμφιμέδοντα:</line><line lnr="24.104">ξεῖνος γάρ οἱ ἔην Ἰθάκῃ ἔνι οἰκία ναίων.</line><line lnr="24.105">τὸν προτέρη ψυχὴ προσεφώνεεν Ἀτρεΐδαο:</line><line lnr="24.106">Ἀμφίμεδον, τί παθόντες ἐρεμνὴν γαῖαν ἔδυτε</line><line lnr="24.107">πάντες κεκριμένοι καὶ ὁμήλικες; οὐδέ κεν ἄλλως</line><line lnr="24.108">κρινάμενος λέξαιτο κατὰ πτόλιν ἄνδρας ἀρίστους.</line><line lnr="24.109">ἦ ὔμμ᾽ ἐν νήεσσι Ποσειδάων ἐδάμασσεν,</line><line lnr="24.110">ὄρσας ἀργαλέους ἀνέμους καὶ κύματα μακρά;</line><line lnr="24.111">ἦ που ἀνάρσιοι ἄνδρες ἐδηλήσαντ᾽ ἐπὶ χέρσου</line><line lnr="24.112">βοῦς περιταμνομένους ἠδ᾽ οἰῶν πώεα καλά,</line><line lnr="24.113">ἠὲ περὶ πτόλιος μαχεούμενοι ἠδὲ γυναικῶν;</line><line lnr="24.114">εἰπέ μοι εἰρομένῳ: ξεῖνος δέ τοι εὔχομαι εἶναι.</line><line lnr="24.115">ἦ οὐ μέμνῃ ὅτε κεῖσε κατήλυθον ὑμέτερον δῶ,</line><line lnr="24.116">ὀτρυνέων Ὀδυσῆα σὺν ἀντιθέῳ Μενελάῳ</line><line lnr="24.117">Ἴλιον εἰς ἅμ᾽ ἕπεσθαι ἐϋσσέλμων ἐπὶ νηῶν;</line><line lnr="24.118">μηνὶ δ᾽ ἄρ᾽ οὔλῳ πάντα περήσαμεν εὐρέα πόντον,</line><line lnr="24.119">σπουδῇ παρπεπιθόντες Ὀδυσσῆα πτολίπορθον.</line><line lnr="24.120">τὸν δ᾽ αὖτε ψυχὴ προσεφώνεεν Ἀμφιμέδοντος:</line><line lnr="24.121">Ἀτρεΐδη κύδιστε, ἄναξ ἀνδρῶν Ἀγάμεμνον,</line><line lnr="24.122">μέμνημαι τάδε πάντα, διοτρεφές, ὡς ἀγορεύεις:</line><line lnr="24.123">σοὶ δ᾽ ἐγὼ εὖ μάλα πάντα καὶ ἀτρεκέως καταλέξω,</line><line lnr="24.124">ἡμετέρου θανάτοιο κακὸν τέλος, οἷον ἐτύχθη.</line><line lnr="24.125">μνώμεθ᾽ Ὀδυσσῆος δὴν οἰχομένοιο δάμαρτα:</line><line lnr="24.126">ἡ δ᾽ οὔτ᾽ ἠρνεῖτο στυγερὸν γάμον οὔτ᾽ ἐτελεύτα,</line><line lnr="24.127">ἡμῖν φραζομένη θάνατον καὶ κῆρα μέλαιναν,</line><line lnr="24.128">ἀλλὰ δόλον τόνδ᾽ ἄλλον ἐνὶ φρεσὶ μερμήριξε:</line><line lnr="24.129">στησαμένη μέγαν ἱστὸν ἐνὶ μεγάροισιν ὕφαινε,</line><line lnr="24.130">λεπτὸν καὶ περίμετρον: ἄφαρ δ᾽ ἡμῖν μετέειπε:</line><line lnr="24.131">κοῦροι ἐμοὶ μνηστῆρες, ἐπεὶ θάνε δῖος Ὀδυσσεύς,</line><line lnr="24.132">μίμνετ᾽ ἐπειγόμενοι τὸν ἐμὸν γάμον, εἰς ὅ κε φᾶρος</line><line lnr="24.133">ἐκτελέσω, μή μοι μεταμώνια νήματ᾽ ὄληται,</line><line lnr="24.134">Λαέρτῃ ἥρωϊ ταφήϊον, εἰς ὅτε κέν μιν</line><line lnr="24.135">μοῖρ᾽ ὀλοὴ καθέλῃσι τανηλεγέος θανάτοιο,</line><line lnr="24.136">μή τίς μοι κατὰ δῆμον Ἀχαιϊάδων νεμεσήσῃ,</line><line lnr="24.137">αἴ κεν ἄτερ σπείρου κεῖται πολλὰ κτεατίσσας.</line><line lnr="24.138">ὣς ἔφαθ᾽, ἡμῖν δ᾽ αὖτ᾽ ἐπεπείθετο θυμὸς ἀγήνωρ.</line><line lnr="24.139">ἔνθα καὶ ἠματίη μὲν ὑφαίνεσκεν μέγαν ἱστόν,</line><line lnr="24.140">νύκτας δ᾽ ἀλλύεσκεν,  ἐπεὶ δαΐδας παραθεῖτο.</line><line lnr="24.141">ὣς τρίετες μὲν ἔληθε δόλῳ καὶ ἔπειθεν Ἀχαιούς:</line><line lnr="24.142">ἀλλ᾽ ὅτε τέτρατον ἦλθεν ἔτος καὶ ἐπήλυθον ὧραι,</line><line lnr="24.143">μηνῶν φθινόντων, περὶ δ᾽ ἤματα πόλλ᾽ ἐτελέσθη,</line><line lnr="24.144">καὶ τότε δή τις ἔειπε γυναικῶν, ἣ σάφα ᾔδη,</line><line lnr="24.145">καὶ τήν γ᾽ ἀλλύουσαν ἐφεύρομεν ἀγλαὸν ἱστόν.</line><line lnr="24.146">ὣς τὸ μὲν ἐξετέλεσσε καὶ οὐκ ἐθέλουσ᾽, ὑπ᾽ ἀνάγκης.</line><line lnr="24.147">εὖθ᾽ ἡ φᾶρος ἔδειξεν, ὑφήνασα μέγαν ἱστόν,</line><line lnr="24.148">πλύνασ᾽, ἠελίῳ ἐναλίγκιον ἠὲ σελήνῃ,</line><line lnr="24.149">καὶ τότε δή ῥ᾽ Ὀδυσῆα κακός ποθεν ἤγαγε δαίμων</line><line lnr="24.150">ἀγροῦ ἐπ᾽ ἐσχατιήν,  ὅθι δώματα ναῖε συβώτης.</line><line lnr="24.151">ἔνθ᾽ ἦλθεν φίλος υἱὸς Ὀδυσσῆος θείοιο,</line><line lnr="24.152">ἐκ Πύλου ἠμαθόεντος ἰὼν σὺν νηῒ μελαίνῃ:</line><line lnr="24.153">τὼ δὲ μνηστῆρσιν θάνατον κακὸν ἀρτύναντε</line><line lnr="24.154">ἵκοντο προτὶ ἄστυ περικλυτόν, ἦ τοι Ὀδυσσεὺς</line><line lnr="24.155">ὕστερος,  αὐτὰρ Τηλέμαχος πρόσθ᾽ ἡγεμόνευε.</line><line lnr="24.156">τὸν δὲ συβώτης ἦγε κακὰ χροῒ εἵματ᾽ ἔχοντα,</line><line lnr="24.157">πτωχῷ λευγαλέῳ ἐναλίγκιον ἠδὲ γέροντι</line><line lnr="24.158">σκηπτόμενον: τὰ δὲ λυγρὰ περὶ χροῒ εἵματα ἕστο:</line><line lnr="24.159">οὐδέ τις ἡμείων δύνατο γνῶναι τὸν ἐόντα</line><line lnr="24.160">ἐξαπίνης προφανέντ᾽,  οὐδ᾽ οἳ προγενέστεροι ἦσαν,</line><line lnr="24.161">ἀλλ᾽ ἔπεσίν τε κακοῖσιν ἐνίσσομεν ἠδὲ βολῇσιν.</line><line lnr="24.162">αὐτὰρ ὁ τῆος ἐτόλμα ἐνὶ μεγάροισιν ἑοῖσι</line><line lnr="24.163">βαλλόμενος καὶ ἐνισσόμενος τετληότι θυμῷ:</line><line lnr="24.164">ἀλλ᾽ ὅτε δή μιν ἔγειρε Διὸς νοός αἰγιόχοιο,</line><line lnr="24.165">σὺν μὲν Τηλεμάχῳ περικαλλέα τεύχε᾽ ἀείρας</line><line lnr="24.166">ἐς θάλαμον κατέθηκε καὶ ἐκλήϊσεν ὀχῆας,</line><line lnr="24.167">αὐτὰρ ὁ ἣν ἄλοχον πολυκερδείῃσιν ἄνωγε</line><line lnr="24.168">τόξον μνηστήρεσσι θέμεν πολιόν τε σίδηρον,</line><line lnr="24.169">ἡμῖν αἰνομόροισιν ἀέθλια καὶ φόνου ἀρχήν.</line><line lnr="24.170">οὐδέ τις ἡμείων δύνατο κρατεροῖο βιοῖο</line><line lnr="24.171">νευρὴν ἐντανύσαι, πολλὸν δ᾽ ἐπιδευέες ἦμεν.</line><line lnr="24.172">ἀλλ᾽ ὅτε χεῖρας ἵκανεν Ὀδυσσῆος μέγα τόξον,</line><line lnr="24.173">ἔνθ᾽ ἡμεῖς μὲν πάντες ὁμοκλέομεν ἐπέεσσι</line><line lnr="24.174">τόξον μὴ δόμεναι, μηδ᾽ εἰ μάλα πολλ᾽ ἀγορεύοι:</line><line lnr="24.175">Τηλέμαχος δέ μιν οἶος ἐποτρύνων ἐκέλευσεν.</line><line lnr="24.176">αὐτὰρ ὁ δέξατο χειρὶ πολύτλας δῖος Ὀδυσσεύς,</line><line lnr="24.177">ῥηϊδίως δ᾽ ἐτάνυσσε βιόν, διὰ δ᾽ ἧκε σιδήρου,</line><line lnr="24.178">στῆ δ᾽ ἄρ᾽ ἐπ᾽ οὐδὸν ἰών, ταχέας δ᾽ ἐκχεύατ᾽ ὀϊστοὺς</line><line lnr="24.179">δεινὸν παπταίνων, βάλε δ᾽ Ἀντίνοον βασιλῆα.</line><line lnr="24.180">αὐτὰρ ἔπειτ᾽ ἄλλοις ἐφίει βέλεα στονόεντα,</line><line lnr="24.181">ἄντα τιτυσκόμενος: τοὶ δ᾽ ἀγχιστῖνοι ἔπιπτον.</line><line lnr="24.182">γνωτὸν δ᾽ ἦν ὅ ῥά τίς σφι θεῶν ἐπιτάρροθος ἦεν:</line><line lnr="24.183">αὐτίκα γὰρ κατὰ δώματ᾽ ἐπισπόμενοι μένεϊ σφῷ</line><line lnr="24.184">κτεῖνον ἐπιστροφάδην, τῶν δὲ στόνος ὤρνυτ᾽ ἀεικὴς</line><line lnr="24.185">κράτων τυπτομένων,  δάπεδον δ᾽ ἅπαν αἵματι θῦεν.</line><line lnr="24.186">ὣς ἡμεῖς, Ἀγάμεμνον, ἀπωλόμεθ᾽, ὧν ἔτι καὶ νῦν</line><line lnr="24.187">σώματ᾽ ἀκηδέα κεῖται ἐνὶ μεγάροις Ὀδυσῆος:</line><line lnr="24.188">οὐ γάρ πω ἴσασι φίλοι κατὰ δώμαθ᾽ ἑκάστου,</line><line lnr="24.189">οἵ κ᾽ ἀπονίψαντες μέλανα βρότον ἐξ ὠτειλέων</line><line lnr="24.190">κατθέμενοι γοάοιεν: ὃ γὰρ γέρας ἐστὶ θανόντων.</line><line lnr="24.191">τὸν δ᾽ αὖτε ψυχὴ προσεφώνεεν Ἀτρεΐδαο:</line><line lnr="24.192">ὄλβιε Λαέρταο πάϊ, πολυμήχαν᾽ Ὀδυσσεῦ,</line><line lnr="24.193">ἦ ἄρα σὺν μεγάλῃ ἀρετῇ ἐκτήσω ἄκοιτιν.</line><line lnr="24.194">ὡς ἀγαθαὶ φρένες ἦσαν ἀμύμονι Πηνελοπείῃ,</line><line lnr="24.195">κούρῃ Ἰκαρίου: ὡς εὖ μέμνητ᾽ Ὀδυσῆος,</line><line lnr="24.196">ἀνδρὸς κουριδίου: τῷ οἱ κλέος οὔ ποτ᾽ ὀλεῖται</line><line lnr="24.197">ἧς ἀρετῆς, τεύξουσι δ᾽ ἐπιχθονίοισιν ἀοιδὴν</line><line lnr="24.198">ἀθάνατοι χαρίεσσαν ἐχέφρονι Πηνελοπείῃ,</line><line lnr="24.199">οὐχ ὡς Τυνδαρέου κούρη κακὰ μήσατο ἔργα,</line><line lnr="24.200">κουρίδιον κτείνασα πόσιν,  στυγερὴ δέ τ᾽ ἀοιδὴ</line><line lnr="24.201">ἔσσετ᾽ ἐπ᾽ ἀνθρώπους, χαλεπὴν δέ τε φῆμιν ὀπάσσει</line><line lnr="24.202">θηλυτέρῃσι γυναιξί, καὶ ἥ κ᾽ εὐεργὸς ἔῃσιν.</line></lvl><lvl d="Odysseus meets his father" c="c6e9ff" f="000000" sz="346"><line lnr="24.203">ὣς οἱ μὲν τοιαῦτα πρὸς ἀλλήλους ἀγόρευον,</line><line lnr="24.204">ἑσταότ᾽ εἰν Ἀΐδαο δόμοις, ὑπὸ κεύθεσι γαίης:</line><line lnr="24.205">οἱ δ᾽ ἐπεὶ ἐκ πόλιος κατέβαν, τάχα δ᾽ ἀγρὸν ἵκοντο</line><line lnr="24.206">καλὸν Λαέρταο τετυγμένον,  ὅν ῥά ποτ᾽ αὐτὸς</line><line lnr="24.207">Λαέρτης κτεάτισσεν, ἐπεὶ μάλα πόλλ᾽ ἐμόγησεν.</line><line lnr="24.208">ἔνθα οἱ οἶκος ἔην, περὶ δὲ κλίσιον θέε πάντη,</line><line lnr="24.209">ἐν τῷ σιτέσκοντο καὶ ἵζανον ἠδὲ ἴαυον</line><line lnr="24.210">δμῶες ἀναγκαῖοι,  τοί οἱ φίλα ἐργάζοντο.</line><line lnr="24.211">ἐν δὲ γυνὴ Σικελὴ γρηῢς πέλεν, ἥ ῥα γέροντα</line><line lnr="24.212">ἐνδυκέως κομέεσκεν ἐπ᾽ ἀγροῦ, νόσφι πόληος.</line><line lnr="24.213">ἔνθ᾽ Ὀδυσεὺς δμώεσσι καὶ υἱέϊ μῦθον ἔειπεν:</line><line lnr="24.214">ὑμεῖς μὲν νῦν ἔλθετ᾽ ἐϋκτίμενον δόμον εἴσω,</line><line lnr="24.215">δεῖπνον δ᾽ αἶψα συῶν ἱερεύσατε ὅς τις ἄριστος:</line><line lnr="24.216">αὐτὰρ ἐγὼ πατρὸς πειρήσομαι ἡμετέροιο,</line><line lnr="24.217">αἴ κέ μ᾽ ἐπιγνώῃ καὶ φράσσεται ὀφθαλμοῖσιν,</line><line lnr="24.218">ἦέ κεν ἀγνοιῇσι, πολὺν χρόνον ἀμφὶς ἐόντα.</line><line lnr="24.219">ὣς εἰπὼν δμώεσσιν ἀρήϊα τεύχε᾽ ἔδωκεν.</line><line lnr="24.220">οἱ μὲν ἔπειτα δόμονδε θοῶς κίον,  αὐτὰρ Ὀδυσσεὺς</line><line lnr="24.221">ἆσσον ἴεν πολυκάρπου ἀλωῆς πειρητίζων.</line><line lnr="24.222">οὐδ᾽ εὗρεν Δολίον, μέγαν ὄρχατον ἐσκαταβαίνων,</line><line lnr="24.223">οὐδέ τινα δμώων οὐδ᾽ υἱῶν: ἀλλ᾽ ἄρα τοί γε</line><line lnr="24.224">αἱμασιὰς λέξοντες ἀλωῆς ἔμμεναι ἕρκος</line><line lnr="24.225">ᾤχοντ᾽,  αὐτὰρ ὁ τοῖσι γέρων ὁδὸν ἡγεμόνευε.</line><line lnr="24.226">τὸν δ᾽ οἶον πατέρ᾽ εὗρεν ἐϋκτιμένῃ ἐν ἀλωῇ,</line><line lnr="24.227">λιστρεύοντα φυτόν: ῥυπόωντα δὲ ἕστο χιτῶνα</line><line lnr="24.228">ῥαπτὸν ἀεικέλιον, περὶ δὲ κνήμῃσι βοείας</line><line lnr="24.229">κνημῖδας ῥαπτὰς δέδετο, γραπτῦς ἀλεείνων,</line><line lnr="24.230">χειρῖδάς τ᾽ ἐπὶ χερσὶ βάτων ἕνεκ᾽: αὐτὰρ ὕπερθεν</line><line lnr="24.231">αἰγείην κυνέην κεφαλῇ ἔχε, πένθος ἀέξων.</line><line lnr="24.232">τὸν δ᾽ ὡς οὖν ἐνόησε πολύτλας δῖος Ὀδυσσεὺς</line><line lnr="24.233">γήραϊ τειρόμενον, μέγα δὲ φρεσὶ πένθος ἔχοντα,</line><line lnr="24.234">στὰς ἄρ᾽ ὑπὸ βλωθρὴν ὄγχνην κατὰ δάκρυον εἶβε.</line><line lnr="24.235">μερμήριξε δ᾽ ἔπειτα κατὰ φρένα καὶ κατὰ θυμὸν</line><line lnr="24.236">κύσσαι καὶ περιφῦναι ἑὸν πατέρ᾽, ἠδὲ ἕκαστα</line><line lnr="24.237">εἰπεῖν, ὡς ἔλθοι καὶ ἵκοιτ᾽ ἐς πατρίδα γαῖαν,</line><line lnr="24.238">ἦ πρῶτ᾽ ἐξερέοιτο ἕκαστά τε πειρήσαιτο.</line><line lnr="24.239">ὧδε δέ οἱ φρονέοντι δοάσσατο κέρδιον εἶναι,</line><line lnr="24.240">πρῶτον κερτομίοις ἐπέεσσιν πειρηθῆναι.</line><line lnr="24.241">τὰ φρονέων ἰθὺς κίεν αὐτοῦ δῖος Ὀδυσσεύς.</line><line lnr="24.242">ἦ τοι ὁ μὲν κατέχων κεφαλὴν φυτὸν ἀμφελάχαινε:</line><line lnr="24.243">τὸν δὲ παριστάμενος προσεφώνεε φαίδιμος υἱός:</line><line lnr="24.244">ὦ γέρον, οὐκ ἀδαημονίη σ᾽ ἔχει ἀμφιπολεύειν</line><line lnr="24.245">ὄρχατον,  ἀλλ᾽ εὖ τοι κομιδὴ ἔχει, οὐδέ τι πάμπαν,</line><line lnr="24.246">οὐ φυτόν, οὐ συκέη, οὐκ ἄμπελος, οὐ μὲν ἐλαίη,</line><line lnr="24.247">οὐκ ὄγχνη, οὐ πρασιή τοι ἄνευ κομιδῆς κατὰ κῆπον.</line><line lnr="24.248">ἄλλο δέ τοι ἐρέω, σὺ δὲ μὴ χόλον ἔνθεο θυμῷ</line><line lnr="24.249">αὐτόν σ᾽ οὐκ ἀγαθὴ κομιδὴ ἔχει, ἀλλ᾽ ἅμα γῆρας</line><line lnr="24.250">λυγρὸν ἔχεις αὐχμεῖς τε κακῶς καὶ ἀεικέα ἕσσαι.</line><line lnr="24.251">οὐ μὲν ἀεργίης γε ἄναξ ἕνεκ᾽ οὔ σε κομίζει,</line><line lnr="24.252">οὐδέ τί τοι δούλειον ἐπιπρέπει εἰσοράασθαι</line><line lnr="24.253">εἶδος καὶ μέγεθος: βασιλῆϊ γὰρ ἀνδρὶ ἔοικας.</line><line lnr="24.254">τοιούτῳ δὲ ἔοικας, ἐπεὶ λούσαιτο φάγοι τε,</line><line lnr="24.255">εὑδέμεναι μαλακῶς: ἡ γὰρ δίκη ἐστὶ γερόντων.</line><line lnr="24.256">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="24.257">τεῦ δμὼς εἶς ἀνδρῶν; τεῦ δ᾽ ὄρχατον ἀμφιπολεύεις;</line><line lnr="24.258">καὶ μοι τοῦτ᾽ ἀγόρευσον ἐτήτυμον, ὄφρ᾽ ἐῢ εἰδῶ,</line><line lnr="24.259">εἰ ἐτεόν γ᾽ Ἰθάκην τήνδ᾽ ἱκόμεθ᾽, ὥς μοι ἔειπεν</line><line lnr="24.260">οὗτος ἀνὴρ νῦν δὴ ξυμβλήμενος ἐνθάδ᾽ ἰόντι,</line><line lnr="24.261">οὔ τι μάλ᾽ ἀρτίφρων, ἐπεὶ οὐ τόλμησεν ἕκαστα</line><line lnr="24.262">εἰπεῖν ἠδ᾽ ἐπακοῦσαι ἐμὸν ἔπος, ὡς ἐρέεινον</line><line lnr="24.263">ἀμφὶ ξείνῳ ἐμῷ, ἤ που ζώει τε καὶ ἔστιν</line><line lnr="24.264">ἦ ἤδη τέθνηκε καὶ εἰν Ἀΐδαο δόμοισιν.</line><line lnr="24.265">ἐκ γάρ τοι ἐρέω,  σὺ δὲ σύνθεο καί μευ ἄκουσον:</line><line lnr="24.266">ἄνδρα ποτ᾽ ἐξείνισσα φίλῃ ἐνὶ πατρίδι γαίῃ</line><line lnr="24.267">ἡμέτερόνδ᾽ ἐλθόντα, καὶ οὔ πω τις βροτὸς ἄλλος</line><line lnr="24.268">ξείνων τηλεδαπῶν φιλίων ἐμὸν ἵκετο δῶμα:</line><line lnr="24.269">εὔχετο δ᾽ ἐξ Ἰθάκης γένος ἔμμεναι, αὐτὰρ ἔφασκε</line><line lnr="24.270">Λαέρτην Ἀρκεισιάδην πατέρ᾽ ἔμμεναι αὐτῷ.</line><line lnr="24.271">τὸν μὲν ἐγὼ πρὸς δώματ᾽ ἄγων ἐῢ ἐξείνισσα,</line><line lnr="24.272">ἐνδυκέως φιλέων, πολλῶν κατὰ οἶκον ἐόντων,</line><line lnr="24.273">καί οἱ δῶρα πόρον ξεινήϊα, οἷα ἐῴκει.</line><line lnr="24.274">χρυσοῦ μέν οἱ δῶκ᾽ εὐεργέος ἑπτὰ τάλαντα,</line><line lnr="24.275">δῶκα δέ οἱ κρητῆρα πανάργυρον ἀνθεμόεντα,</line><line lnr="24.276">δώδεκα δ᾽ ἁπλοΐδας χλαίνας, τόσσους δὲ τάπητας,</line><line lnr="24.277">τόσσα δὲ φάρεα καλά, τόσους δ᾽ ἐπὶ τοῖσι χιτῶνας,</line><line lnr="24.278">χωρὶς δ᾽ αὖτε γυναῖκας, ἀμύμονα ἔργα ἰδυίας,</line><line lnr="24.279">τέσσαρας εἰδαλίμας, ἃς ἤθελεν αὐτὸς ἑλέσθαι.</line><line lnr="24.280">τὸν δ᾽ ἠμείβετ᾽ ἔπειτα πατὴρ κατὰ δάκρυον εἴβων:</line><line lnr="24.281">ξεῖν᾽,  ἦ τοι μὲν γαῖαν ἱκάνεις, ἣν ἐρεείνεις,</line><line lnr="24.282">ὑβρισταὶ δ᾽ αὐτὴν καὶ ἀτάσθαλοι ἄνδρες ἔχουσιν:</line><line lnr="24.283">δῶρα δ᾽ ἐτώσια ταῦτα χαρίζεο, μυρί᾽ ὀπάζων:</line><line lnr="24.284">εἰ γάρ μιν ζωόν γ᾽ ἐκίχεις Ἰθάκης ἐνὶ δήμῳ,</line><line lnr="24.285">τῷ κέν σ᾽ εὖ δώροισιν ἀμειψάμενος ἀπέπεμψε</line><line lnr="24.286">καὶ ξενίῃ ἀγαθῇ ἡ γὰρ θέμις, ὅς τις ὑπάρξῃ.</line><line lnr="24.287">ἀλλ᾽ ἄγε μοι τόδε εἰπὲ καὶ ἀτρεκέως κατάλεξον,</line><line lnr="24.288">πόστον δὴ ἔτος ἐστίν, ὅτε ξείνισσας ἐκεῖνον</line><line lnr="24.289">σὸν ξεῖνον δύστηνον, ἐμὸν παῖδ᾽, εἴ ποτ᾽ ἔην γε,</line><line lnr="24.290">δύσμορον;  ὅν που τῆλε φίλων καὶ πατρίδος αἴης</line><line lnr="24.291">ἠέ που ἐν πόντῳ φάγον ἰχθύες, ἢ ἐπὶ χέρσου</line><line lnr="24.292">θηρσὶ καὶ οἰωνοῖσιν ἕλωρ γένετ᾽: οὐδέ ἑ μήτηρ</line><line lnr="24.293">κλαῦσε περιστείλασα πατήρ θ᾽, οἵ μιν τεκόμεσθα:</line><line lnr="24.294">οὐδ᾽ ἄλοχος πολύδωρος, ἐχέφρων Πηνελόπεια,</line><line lnr="24.295">κώκυσ᾽ ἐν λεχέεσσιν ἑὸν πόσιν,  ὡς ἐπεῴκει,</line><line lnr="24.296">ὀφθαλμοὺς καθελοῦσα: τὸ γὰρ γέρας ἐστὶ θανόντων.</line><line lnr="24.297">καί μοι τοῦτ᾽ ἀγόρευσον ἐτήτυμον, ὄφρ᾽ ἐῢ εἰδῶ:</line><line lnr="24.298">τίς πόθεν εἶς ἀνδρῶν; πόθι τοι πόλις ἠδὲ τοκῆες;</line><line lnr="24.299">ποῦ δὲ νηῦς ἕστηκε θοή, ἥ σ᾽ ἤγαγε δεῦρο</line><line lnr="24.300">ἀντιθέους θ᾽ ἑτάρους;  ἦ ἔμπορος εἰλήλουθας</line><line lnr="24.301">νηὸς ἐπ᾽ ἀλλοτρίης, οἱ δ᾽ ἐκβήσαντες ἔβησαν;</line><line lnr="24.302">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="24.303">τοιγὰρ ἐγώ τοι πάντα μάλ᾽ ἀτρεκέως καταλέξω.</line><line lnr="24.304">εἰμὶ μὲν ἐξ Ἀλύβαντος, ὅθι κλυτὰ δώματα ναίω,</line><line lnr="24.305">υἱὸς Ἀφείδαντος Πολυπημονίδαο ἄνακτος:</line><line lnr="24.306">αὐτὰρ ἐμοί γ᾽ ὄνομ᾽ ἐστὶν Ἐπήριτος: ἀλλά με δαίμων</line><line lnr="24.307">πλάγξ᾽ ἀπὸ Σικανίης δεῦρ᾽ ἐλθέμεν οὐκ ἐθέλοντα:</line><line lnr="24.308">νηῦς δέ μοι ἥδ᾽ ἕστηκεν ἐπ᾽ ἀγροῦ νόσφι πόληος.</line><line lnr="24.309">αὐτὰρ Ὀδυσσῆϊ τόδε δὴ πέμπτον ἔτος ἐστίν,</line><line lnr="24.310">ἐξ οὗ κεῖθεν ἔβη καὶ ἐμῆς ἀπελήλυθε πάτρης,</line><line lnr="24.311">δύσμορος: ἦ τέ οἱ ἐσθλοὶ ἔσαν ὄρνιθες ἰόντι,</line><line lnr="24.312">δεξιοί, οἷς χαίρων μὲν ἐγὼν ἀπέπεμπον ἐκεῖνον,</line><line lnr="24.313">χαῖρε δὲ κεῖνος ἰών: θυμὸς δ᾽ ἔτι νῶϊν ἐώλπει</line><line lnr="24.314">μίξεσθαι ξενίῃ ἠδ᾽ ἀγλαὰ δῶρα διδώσειν.</line><line lnr="24.315">ὣς φάτο,  τὸν δ᾽ ἄχεος νεφέλη ἐκάλυψε μέλαινα:</line><line lnr="24.316">ἀμφοτέρῃσι δὲ χερσὶν ἑλὼν κόνιν αἰθαλόεσσαν</line><line lnr="24.317">χεύατο κὰκ κεφαλῆς πολιῆς, ἁδινὰ στεναχίζων.</line><line lnr="24.318">τοῦ δ᾽ ὠρίνετο θυμός, ἀνὰ ῥῖνας δέ οἱ ἤδη</line><line lnr="24.319">δριμὺ μένος προὔτυψε φίλον πατέρ᾽ εἰσορόωντι.</line><line lnr="24.320">κύσσε δέ μιν περιφὺς ἐπιάλμενος,  ἠδὲ προσηύδα:</line><line lnr="24.321">κεῖνος μέν τοι ὅδ᾽ αὐτὸς ἐγώ, πάτερ, ὃν σὺ μεταλλᾷς,</line><line lnr="24.322">ἤλυθον εἰκοστῷ ἔτεϊ ἐς πατρίδα γαῖαν.</line><line lnr="24.323">ἀλλ᾽ ἴσχεο κλαυθμοῖο γόοιό τε δακρυόεντος.</line><line lnr="24.324">ἐκ γάρ τοι ἐρέω: μάλα δὲ χρὴ σπευδέμεν ἔμπης:</line><line lnr="24.325">μνηστῆρας κατέπεφνον ἐν ἡμετέροισι δόμοισι,</line><line lnr="24.326">λώβην τινύμενος θυμαλγέα καὶ κακὰ ἔργα.</line><line lnr="24.327">τὸν δ᾽ αὖ Λαέρτης ἀπαμείβετο φώνησέν τε:</line><line lnr="24.328">εἰ μὲν δὴ Ὀδυσεύς γε ἐμὸς πάϊς ἐνθάδ᾽ ἱκάνεις,</line><line lnr="24.329">σῆμά τί μοι νῦν εἰπὲ ἀριφραδές, ὄφρα πεποίθω.</line><line lnr="24.330">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="24.331">οὐλὴν μὲν πρῶτον τήνδε φράσαι ὀφθαλμοῖσι,</line><line lnr="24.332">τὴν ἐν Παρνησῷ μ᾽ ἔλασεν σῦς λευκῷ ὀδόντι</line><line lnr="24.333">οἰχόμενον: σὺ δέ με προΐεις καὶ πότνια μήτηρ</line><line lnr="24.334">ἐς πατέρ᾽ Αὐτόλυκον μητρὸς φίλον, ὄφρ᾽ ἂν ἑλοίμην</line><line lnr="24.335">δῶρα, τὰ δεῦρο μολών μοι ὑπέσχετο καὶ κατένευσεν.</line><line lnr="24.336">εἰ δ᾽ ἄγε τοι καὶ δένδρε᾽ ἐϋκτιμένην κατ᾽ ἀλωὴν</line><line lnr="24.337">εἴπω, ἅ μοί ποτ᾽ ἔδωκας, ἐγὼ δ᾽ ᾔτεόν σε ἕκαστα</line><line lnr="24.338">παιδνὸς ἐών, κατὰ κῆπον ἐπισπόμενος: διὰ δ᾽ αὐτῶν</line><line lnr="24.339">ἱκνεύμεσθα, σὺ δ᾽ ὠνόμασας καὶ ἔειπες ἕκαστα.</line><line lnr="24.340">ὄγχνας μοι δῶκας τρισκαίδεκα καὶ δέκα μηλέας,</line><line lnr="24.341">συκέας τεσσαράκοντ᾽: ὄρχους δέ μοι ὧδ᾽ ὀνόμηνας</line><line lnr="24.342">δώσειν πεντήκοντα, διατρύγιος δὲ ἕκαστος</line><line lnr="24.343">ἤην: ἔνθα δ᾽ ἀνὰ σταφυλαὶ παντοῖαι ἔασιν—</line><line lnr="24.344">ὁππότε δὴ Διὸς ὧραι ἐπιβρίσειαν ὕπερθεν.</line><line lnr="24.345">ὣς φάτο,  τοῦ δ᾽ αὐτοῦ λύτο γούνατα καὶ φίλον ἦτορ,</line><line lnr="24.346">σήματ᾽ ἀναγνόντος τά οἱ ἔμπεδα πέφραδ᾽ Ὀδυσσεύς.</line><line lnr="24.347">ἀμφὶ δὲ παιδὶ φίλῳ βάλε πήχεε: τὸν δὲ ποτὶ οἷ</line><line lnr="24.348">εἷλεν ἀποψύχοντα πολύτλας δῖος Ὀδυσσεύς.</line><line lnr="24.349">αὐτὰρ ἐπεί ῥ᾽ ἄμπνυτο καὶ ἐς φρένα θυμὸς ἀγέρθη,</line><line lnr="24.350">ἐξαῦτις μύθοισιν ἀμειβόμενος προσέειπε:</line><line lnr="24.351">Ζεῦ πάτερ, ἦ ῥα ἔτ᾽ ἔστε θεοὶ κατὰ μακρὸν Ὄλυμπον,</line><line lnr="24.352">εἰ ἐτεὸν μνηστῆρες ἀτάσθαλον ὕβριν ἔτισαν.</line><line lnr="24.353">νῦν δ᾽ αἰνῶς δείδοικα κατὰ φρένα μὴ τάχα πάντες</line><line lnr="24.354">ἐνθάδ᾽ ἐπέλθωσιν Ἰθακήσιοι, ἀγγελίας δὲ</line><line lnr="24.355">πάντη ἐποτρύνωσι Κεφαλλήνων πολίεσσι.</line><line lnr="24.356">τὸν δ᾽ ἀπαμειβόμενος προσέφη πολύμητις Ὀδυσσεύς:</line><line lnr="24.357">θάρσει, μή τοι ταῦτα μετὰ φρεσὶ σῇσι μελόντων.</line><line lnr="24.358">ἀλλ᾽ ἴομεν προτὶ οἶκον, ὃς ὀρχάτου ἐγγύθι κεῖται:</line><line lnr="24.359">ἔνθα δὲ Τηλέμαχον καὶ βουκόλον ἠδὲ συβώτην</line><line lnr="24.360">προὔπεμψ᾽,  ὡς ἂν δεῖπνον ἐφοπλίσσωσι τάχιστα.</line><line lnr="24.361">ὣς ἄρα φωνήσαντε βάτην πρὸς δώματα καλά.</line><line lnr="24.362">οἱ δ᾽ ὅτε δή ῥ᾽ ἵκοντο δόμους εὖ ναιετάοντας,</line><line lnr="24.363">εὗρον Τηλέμαχον καὶ βουκόλον ἠδὲ συβώτην</line><line lnr="24.364">ταμνομένους κρέα πολλὰ κερῶντάς τ᾽ αἴθοπα οἶνον.</line><line lnr="24.365">τόφρα δὲ Λαέρτην μεγαλήτορα ᾧ ἐνὶ οἴκῳ</line><line lnr="24.366">ἀμφίπολος Σικελὴ λοῦσεν καὶ χρῖσεν ἐλαίῳ,</line><line lnr="24.367">ἀμφὶ δ᾽ ἄρα χλαῖναν καλὴν βάλεν: αὐτὰρ Ἀθήνη</line><line lnr="24.368">ἄγχι παρισταμένη μέλε᾽ ἤλδανε ποιμένι λαῶν,</line><line lnr="24.369">μείζονα δ᾽ ἠὲ πάρος καὶ πάσσονα θῆκεν ἰδέσθαι.</line><line lnr="24.370">ἐκ δ᾽ ἀσαμίνθου βῆ: θαύμαζε δέ μιν φίλος υἱός,</line><line lnr="24.371">ὡς ἴδεν ἀθανάτοισι θεοῖς ἐναλίγκιον ἄντην:</line><line lnr="24.372">καί μιν φωνήσας ἔπεα πτερόεντα προσηύδα:</line><line lnr="24.373">ὦ πάτερ, ἦ μάλα τίς σε θεῶν αἰειγενετάων</line><line lnr="24.374">εἶδός τε μέγεθός τε ἀμείνονα θῆκεν ἰδέσθαι.</line><line lnr="24.375">τὸν δ᾽ αὖ Λαέρτης πεπνυμένος ἀντίον ηὔδα:</line><line lnr="24.376">αἲ γάρ, Ζεῦ τε πάτερ καὶ Ἀθηναίη καὶ Ἄπολλον,</line><line lnr="24.377">οἷος Νήρικον εἷλον, ἐϋκτίμενον πτολίεθρον,</line><line lnr="24.378">ἀκτὴν ἠπείροιο, Κεφαλλήνεσσιν ἀνάσσων,</line><line lnr="24.379">τοῖος ἐών τοι χθιζὸς ἐν ἡμετέροισι δόμοισιν,</line><line lnr="24.380">τεύχε᾽ ἔχων ὤμοισιν,  ἐφεστάμεναι καὶ ἀμύνειν</line><line lnr="24.381">ἄνδρας μνηστῆρας: τῷ κε σφέων γούνατ᾽ ἔλυσα</line><line lnr="24.382">πολλῶν ἐν μεγάροισι, σὺ δὲ φρένας ἔνδον ἐγήθεις.</line><line lnr="24.383">ὣς οἷ μὲν τοιαῦτα πρὸς ἀλλήλους ἀγόρευον.</line><line lnr="24.384">οἱ δ᾽ ἐπεὶ οὖν παύσαντο πόνου τετύκοντό τε δαῖτα,</line><line lnr="24.385">ἑξείης ἕζοντο κατὰ κλισμούς τε θρόνους τε:</line><line lnr="24.386">ἔνθ᾽ οἱ μὲν δείπνῳ ἐπεχείρεον, ἀγχίμολον δὲ</line><line lnr="24.387">ἦλθ᾽ ὁ γέρων Δολίος, σὺν δ᾽ υἱεῖς τοῖο γέροντος,</line><line lnr="24.388">ἐξ ἔργων μογέοντες, ἐπεὶ προμολοῦσα κάλεσσεν</line><line lnr="24.389">μήτηρ γρηῦς Σικελή, ἥ σφεας τρέφε καί ῥα γέροντα</line><line lnr="24.390">ἐνδυκέως κομέεσκεν,  ἐπεὶ κατὰ γῆρας ἔμαρψεν.</line><line lnr="24.391">οἱ δ᾽ ὡς οὖν Ὀδυσῆα ἴδον φράσσαντό τε θυμῷ,</line><line lnr="24.392">ἔσταν ἐνὶ μεγάροισι τεθηπότες: αὐτὰρ Ὀδυσσεὺς</line><line lnr="24.393">μειλιχίοις ἐπέεσσι καθαπτόμενος προσέειπεν:</line><line lnr="24.394">ὦ γέρον, ἵζ᾽ ἐπὶ δεῖπνον, ἀπεκλελάθεσθε δὲ θάμβευς:</line><line lnr="24.395">δηρὸν γὰρ σίτῳ ἐπιχειρήσειν μεμαῶτες</line><line lnr="24.396">μίμνομεν ἐν μεγάροις, ὑμέας ποτιδέγμενοι αἰεί.</line><line lnr="24.397">ὣς ἄρ ἔφη, Δολίος δ᾽ ἰθὺς κίε χεῖρε πετάσσας</line><line lnr="24.398">ἀμφοτέρας, Ὀδυσεῦς δὲ λαβὼν κύσε χεῖρ᾽ ἐπὶ καρπῷ,</line><line lnr="24.399">καί μιν φωνήσας ἔπεα πτερόεντα προσηύδα:</line><line lnr="24.400">ὦ φίλ᾽,  ἐπεὶ νόστησας ἐελδομένοισι μάλ᾽ ἡμῖν</line><line lnr="24.401">οὐδ᾽ ἔτ᾽ ὀϊομένοισι, θεοὶ δέ σ᾽ ἀνήγαγον αὐτοί,</line><line lnr="24.402">οὖλέ τε καὶ μάλα χαῖρε, θεοὶ δέ τοι ὄλβια δοῖεν.</line><line lnr="24.403">καί μοι τοῦτ᾽ ἀγόρευσον ἐτήτυμον, ὄφρ᾽ ἐῢ εἰδῶ,</line><line lnr="24.404">ἢ ἤδη σάφα οἶδε περίφρων Πηνελόπεια</line><line lnr="24.405">νοστήσαντά σε δεῦρ᾽,  ἦ ἄγγελον ὀτρύνωμεν.</line><line lnr="24.406">τὸν δ᾽ ἀπαμειβόμενος προσέφη πολύμητις Ὀδυσσεύς</line><line lnr="24.407">ὦ γέρον, ἤδη οἶδε: τί σε χρὴ ταῦτα πένεσθαι;</line><line lnr="24.408">ὣς φάθ᾽, ὁ δ᾽ αὖτις ἄρ᾽ ἕζετ᾽ ἐϋξέστου ἐπὶ δίφρου.</line><line lnr="24.409">ὣς δ᾽ αὔτως παῖδες Δολίου κλυτὸν ἀμφ᾽ Ὀδυσῆα</line><line lnr="24.410">δεικανόωντ᾽ ἐπέεσσι καὶ ἐν χείρεσσι φύοντο,</line><line lnr="24.411">ἑξείης δ᾽ ἕζοντο παραὶ Δολίον, πατέρα σφόν.</line><line lnr="24.412">ὣς οἱ μὲν περὶ δεῖπνον ἐνὶ μεγάροισι πένοντο:</line><line lnr="24.413">Ὄσσα δ᾽ ἄρ᾽ ἄγγελος ὦκα κατὰ πτόλιν ᾤχετο πάντη,</line><line lnr="24.414">μνηστήρων στυγερὸν θάνατον καὶ κῆρ᾽ ἐνέπουσα.</line><line lnr="24.415">οἱ δ᾽ ἄρ᾽ ὁμῶς ἀΐοντες ἐφοίτων ἄλλοθεν ἄλλος</line><line lnr="24.416">μυχμῷ τε στοναχῇ τε δόμων προπάροιθ᾽ Ὀδυσῆος,</line><line lnr="24.417">ἐκ δὲ νέκυς οἴκων φόρεον καὶ θάπτον ἕκαστοι,</line><line lnr="24.418">τοὺς δ᾽ ἐξ ἀλλάων πολίων οἶκόνδε ἕκαστον</line><line lnr="24.419">πέμπον ἄγειν ἁλιεῦσι θοῇς ἐπὶ νηυσὶ τιθέντες:</line><line lnr="24.420">αὐτοὶ δ᾽ εἰς ἀγορὴν κίον ἀθρόοι,  ἀχνύμενοι κῆρ.</line><line lnr="24.421">αὐτὰρ ἐπεί ῥ᾽ ἤγερθεν ὁμηγερέες τ᾽ ἐγένοντο,</line><line lnr="24.422">τοῖσιν δ᾽ Εὐπείθης ἀνά θ᾽ ἵστατο καὶ μετέειπε:</line><line lnr="24.423">παιδὸς γάρ οἱ ἄλαστον ἐνὶ φρεσὶ πένθος ἔκειτο,</line><line lnr="24.424">Ἀντινόου, τὸν πρῶτον ἐνήρατο δῖος Ὀδυσσεύς:</line><line lnr="24.425">τοῦ ὅ γε δάκρυ χέων ἀγορήσατο καὶ μετέειπεν:</line><line lnr="24.426">ὦ φίλοι, ἦ μέγα ἔργον ἀνὴρ ὅδ᾽ ἐμήσατ᾽ Ἀχαιούς:</line><line lnr="24.427">τοὺς μὲν σὺν νήεσσιν ἄγων πολέας τε καὶ ἐσθλοὺς</line><line lnr="24.428">ὤλεσε μὲν νῆας γλαφυράς, ἀπὸ δ᾽ ὤλεσε λαούς:</line><line lnr="24.429">τοὺς δ᾽ ἐλθὼν ἔκτεινε Κεφαλλήνων ὄχ᾽ ἀρίστους,</line><line lnr="24.430">ἀλλ᾽ ἄγετε,  πρὶν τοῦτον ἢ ἐς Πύλον ὦκα ἱκέσθαι</line><line lnr="24.431">ἢ καὶ ἐς Ἤλιδα δῖαν, ὅθι κρατέουσιν Ἐπειοί,</line><line lnr="24.432">ἴομεν: ἦ καὶ ἔπειτα κατηφέες ἐσσόμεθ᾽ αἰεί:</line><line lnr="24.433">λώβη γὰρ τάδε γ᾽ ἐστὶ καὶ ἐσσομένοισι πυθέσθαι,</line><line lnr="24.434">εἰ δὴ μὴ παίδων τε κασιγνήτων τε φονῆας</line><line lnr="24.435">τισόμεθ᾽.  οὐκ ἂν ἐμοί γε μετὰ φρεσὶν ἡδὺ γένοιτο</line><line lnr="24.436">ζωέμεν, ἀλλὰ τάχιστα θανὼν φθιμένοισι μετείην.</line><line lnr="24.437">ἀλλ᾽ ἴομεν, μὴ φθέωσι περαιωθέντες ἐκεῖνοι.</line><line lnr="24.438">ὣς φάτο δάκρυ χέων, οἶκτος δ᾽ ἕλε πάντας Ἀχαιούς.</line><line lnr="24.439">ἀγχίμολον δέ σφ᾽ ἦλθε Μέδων καὶ θεῖος ἀοιδὸς</line><line lnr="24.440">ἐκ μεγάρων Ὀδυσῆος,  ἐπεί σφεας ὕπνος ἀνῆκεν,</line><line lnr="24.441">ἔσταν δ᾽ ἐν μέσσοισι: τάφος δ᾽ ἕλεν ἄνδρα ἕκαστον.</line><line lnr="24.442">τοῖσι δὲ καὶ μετέειπε Μέδων πεπνυμένα εἰδώς:</line><line lnr="24.443">κέκλυτε δὴ νῦν μευ, Ἰθακήσιοι: οὐ γὰρ Ὀδυσσεὺς</line><line lnr="24.444">ἀθανάτων ἀέκητι θεῶν τάδ᾽ ἐμήσατο ἔργα:</line><line lnr="24.445">αὐτὸς ἐγὼν εἶδον θεὸν ἄμβροτον,  ὅς ῥ᾽ Ὀδυσῆϊ</line><line lnr="24.446">ἐγγύθεν ἑστήκει καὶ Μέντορι πάντα ἐῴκει.</line><line lnr="24.447">ἀθάνατος δὲ θεὸς τοτὲ μὲν προπάροιθ᾽ Ὀδυσῆος</line><line lnr="24.448">φαίνετο θαρσύνων, τοτὲ δὲ μνηστῆρας ὀρίνων</line><line lnr="24.449">θῦνε κατὰ μέγαρον: τοὶ δ᾽ ἀγχιστῖνοι ἔπιπτον.</line><line lnr="24.450">ὣς φάτο, τοὺς δ᾽ ἄρα πάντας ὑπὸ χλωρὸν δέος ᾕρει.</line><line lnr="24.451">τοῖσι δὲ καὶ μετέειπε γέρων ἥρως Ἁλιθέρσης</line><line lnr="24.452">Μαστορίδης: ὁ γὰρ οἶος ὅρα πρόσσω καὶ ὀπίσσω:</line><line lnr="24.453">ὅ σφιν ἐϋφρονέων ἀγορήσατο καὶ μετέειπε:</line><line lnr="24.454">κέκλυτε δὴ νῦν μευ, Ἰθακήσιοι, ὅττι κεν εἴπω:</line><line lnr="24.455">ὑμετέρῃ κακότητι,  φίλοι, τάδε ἔργα γένοντο:</line><line lnr="24.456">οὐ γὰρ ἐμοὶ πείθεσθ᾽, οὐ Μέντορι ποιμένι λαῶν,</line><line lnr="24.457">ὑμετέρους παῖδας καταπαυέμεν ἀφροσυνάων,</line><line lnr="24.458">οἳ μέγα ἔργον ἔρεξαν ἀτασθαλίῃσι κακῇσι,</line><line lnr="24.459">κτήματα κείροντες καὶ ἀτιμάζοντες ἄκοιτιν</line><line lnr="24.460">ἀνδρὸς ἀριστῆος: τὸν δ᾽ οὐκέτι φάντο νέεσθαι.</line><line lnr="24.461">καὶ νῦν ὧδε γένοιτο. πίθεσθέ μοι ὡς ἀγορεύω:</line><line lnr="24.462">μὴ ἴομεν, μή πού τις ἐπίσπαστον κακὸν εὕρῃ.</line><line lnr="24.463">ὣς ἔφαθ᾽, οἱ δ᾽ ἄρ᾽ ἀνήϊξαν μεγάλῳ ἀλαλητῷ</line><line lnr="24.464">ἡμίσεων πλείους: τοὶ δ᾽ ἀθρόοι αὐτόθι μίμνον:</line><line lnr="24.465">οὐ γὰρ σφιν ἅδε μῦθος ἐνὶ φρεσίν,  ἀλλ᾽ Εὐπείθει</line><line lnr="24.466">πείθοντ᾽: αἶψα δ᾽ ἔπειτ᾽ ἐπὶ τεύχεα ἐσσεύοντο.</line><line lnr="24.467">αὐτὰρ ἐπεί ῥ᾽ ἕσσαντο περὶ χροῒ νώροπα χαλκόν,</line><line lnr="24.468">ἀθρόοι ἠγερέθοντο πρὸ ἄστεος εὐρυχόροιο.</line><line lnr="24.469">τοῖσιν δ᾽ Εὐπείθης ἡγήσατο νηπιέῃσι:</line><line lnr="24.470">φῆ δ᾽ ὅ γε τίσεσθαι παιδὸς φόνον,  οὐδ᾽ ἄρ᾽ ἔμελλεν</line><line lnr="24.471">ἂψ ἀπονοστήσειν, ἀλλ᾽ αὐτοῦ πότμον ἐφέψειν.</line><line lnr="24.472">αὐτὰρ Ἀθηναίη Ζῆνα Κρονίωνα προσηύδα:</line><line lnr="24.473">ὦ πάτερ ἡμέτερε, Κρονίδη, ὕπατε κρειόντων,</line><line lnr="24.474">εἰπέ μοι εἰρομένῃ, τί νύ τοι νόος ἔνδοθι κεύθει;</line><line lnr="24.475">ἢ προτέρω πόλεμόν τε κακὸν καὶ φύλοπιν αἰνὴν</line><line lnr="24.476">τεύξεις, ἦ φιλότητα μετ᾽ ἀμφοτέροισι τίθησθα;</line><line lnr="24.477">τὴν δ᾽ ἀπαμειβόμενος προσέφη νεφεληγερέτα Ζεύς:</line><line lnr="24.478">τέκνον ἐμόν, τί με ταῦτα διείρεαι ἠδὲ μεταλλᾷς;</line><line lnr="24.479">οὐ γὰρ δὴ τοῦτον μὲν ἐβούλευσας νόον αὐτή,</line><line lnr="24.480">ὡς ἦ τοι κείνους Ὀδυσεὺς ἀποτίσεται ἐλθών;</line><line lnr="24.481">ἔρξον ὅπως ἐθέλεις: ἐρέω τέ τοι ὡς ἐπέοικεν.</line><line lnr="24.482">ἐπεὶ δὴ μνηστῆρας ἐτίσατο δῖος Ὀδυσσεύς,</line><line lnr="24.483">ὅρκια πιστὰ ταμόντες ὁ μὲν βασιλευέτω αἰεί,</line><line lnr="24.484">ἡμεῖς δ᾽ αὖ παίδων τε κασιγνήτων τε φόνοιο</line><line lnr="24.485">ἔκλησιν θέωμεν: τοὶ δ᾽ ἀλλήλους φιλεόντων</line><line lnr="24.486">ὡς τὸ πάρος, πλοῦτος δὲ καὶ εἰρήνη ἅλις ἔστω.</line><line lnr="24.487">ὣς εἰπὼν ὤτρυνε πάρος μεμαυῖαν Ἀθήνην,</line><line lnr="24.488">βῆ δὲ κατ᾽ Οὐλύμποιο καρήνων ἀΐξασα.</line><line lnr="24.489">οἱ δ᾽ ἐπεὶ οὖν σίτοιο μελίφρονος ἐξ ἔρον ἕντο,</line><line lnr="24.490">τοῖς δ᾽ ἄρα μύθων ἦρχε πολύτλας δῖος Ὀδυσσεύς:</line><line lnr="24.491">ἐξελθών τις ἴδοι μὴ δὴ σχεδὸν ὦσι κιόντες.</line><line lnr="24.492">ὣς ἔφατ᾽: ἐκ δ᾽ υἱὸς Δολίου κίεν, ὡς ἐκέλευεν:</line><line lnr="24.493">στῆ δ᾽ ἄρ᾽ ἐπ᾽ οὐδὸν ἰών, τοὺς δὲ σχεδὸν ἔσιδε πάντας:</line><line lnr="24.494">αἶψα δ᾽ Ὀδυσσῆα ἔπεα πτερόεντα προσηύδα:</line><line lnr="24.495">οἵδε δὴ ἐγγὺς ἔασ᾽: ἀλλ᾽ ὁπλιζώμεθα θᾶσσον.</line><line lnr="24.496">ὣς ἔφαθ᾽, οἱ δ᾽ ὤρνυντο καὶ ἐν τεύχεσσι δύοντο,</line><line lnr="24.497">τέσσαρες ἀμφ᾽ Ὀδυσῆ᾽, ἓξ δ᾽ υἱεῖς οἱ Δολίοιο:</line><line lnr="24.498">ἐν δ᾽ ἄρα Λαέρτης Δολίος τ᾽ ἐς τεύχε᾽ ἔδυνον,</line><line lnr="24.499">καὶ πολιοί περ ἐόντες, ἀναγκαῖοι πολεμισταί.</line><line lnr="24.500">αὐτὰρ ἐπεί ῥ᾽ ἕσσαντο περὶ χροῒ νώροπα χαλκόν,</line><line lnr="24.501">ὤϊξάν ῥα θύρας, ἐκ δ᾽ ἤϊον, ἄρχε δ᾽ Ὀδυσσεύς.</line><line lnr="24.502">τοῖσι δ᾽ ἐπ᾽ ἀγχίμολον θυγάτηρ Διὸς ἦλθεν Ἀθήνη</line><line lnr="24.503">Μέντορι εἰδομένη ἠμὲν δέμας ἠδὲ καὶ αὐδήν.</line><line lnr="24.504">τὴν μὲν ἰδὼν γήθησε πολύτλας δῖος Ὀδυσσεύς:</line><line lnr="24.505">αἶψα δὲ Τηλέμαχον προσεφώνεεν ὃν φίλον υἱόν:</line><line lnr="24.506">Τηλέμαχ᾽, ἤδη μὲν τόδε γ᾽ εἴσεαι αὐτὸς ἐπελθών,</line><line lnr="24.507">ἀνδρῶν μαρναμένων ἵνα τε κρίνονται ἄριστοι,</line><line lnr="24.508">μή τι καταισχύνειν πατέρων γένος, οἳ τὸ πάρος περ</line><line lnr="24.509">ἀλκῇ τ᾽ ἠνορέῃ τε κεκάσμεθα πᾶσαν ἐπ᾽ αἶαν.</line><line lnr="24.510">τὸν δ᾽ αὖ Τηλέμαχος πεπνυμένος ἀντίον ηὔδα:</line><line lnr="24.511">ὄψεαι, αἴ κ᾽ ἐθέλῃσθα, πάτερ φίλε, τῷδ᾽ ἐπὶ θυμῷ</line><line lnr="24.512">οὔ τι καταισχύνοντα τεὸν γένος, ὡς ἀγορεύεις.</line><line lnr="24.513">ὣς φάτο, Λαέρτης δ᾽ ἐχάρη καὶ μῦθον ἔειπε:</line><line lnr="24.514">τίς νύ μοι ἡμέρη ἥδε, θεοὶ φίλοι; ἦ μάλα χαίρω:</line><line lnr="24.515">υἱός θ᾽ υἱωνός τ᾽ ἀρετῆς πέρι δῆριν ἔχουσιν.</line><line lnr="24.516">τὸν δὲ παρισταμένη προσέφη γλαυκῶπις Ἀθήνη:</line><line lnr="24.517">ὦ Ἀρκεισιάδη, πάντων πολὺ φίλταθ᾽ ἑταίρων,</line><line lnr="24.518">εὐξάμενος κούρῃ γλαυκώπιδι καὶ Διὶ πατρί,</line><line lnr="24.519">αἶψα μαλ᾽ ἀμπεπαλὼν προΐει δολιχόσκιον ἔγχος.</line><line lnr="24.520">ὣς φάτο, καί ῥ᾽ ἔμπνευσε μένος μέγα Παλλὰς Ἀθήνη</line><line lnr="24.521">εὐξάμενος δ᾽ ἄρ᾽ ἔπειτα Διὸς κούρῃ μεγάλοιο,</line><line lnr="24.522">αἶψα μάλ᾽ ἀμπεπαλὼν προΐει δολιχόσκιον ἔγχος,</line><line lnr="24.523">καὶ βάλεν Εὐπείθεα κόρυθος διὰ χαλκοπαρῄου.</line><line lnr="24.524">ἡ δ᾽ οὐκ ἔγχος ἔρυτο, διαπρὸ δὲ εἴσατο χαλκός,</line><line lnr="24.525">δούπησεν δὲ πεσών,  ἀράβησε δὲ τεύχε᾽ ἐπ᾽ αὐτῷ.</line><line lnr="24.526">ἐν δ᾽ ἔπεσον προμάχοις Ὀδυσεὺς καὶ φαίδιμος υἱός,</line><line lnr="24.527">τύπτον δὲ ξίφεσίν τε καὶ ἔγχεσιν ἀμφιγύοισι.</line><line lnr="24.528">καί νύ κε δὴ πάντας ὄλεσαν καὶ ἔθηκαν ἀνόστους,</line><line lnr="24.529">εἰ μὴ Ἀθηναίη, κούρη Διὸς αἰγιόχοιο,</line><line lnr="24.530">ἤϋσεν φωνῇ,  κατὰ ἔσχεθε λαὸν ἅπαντα.</line><line lnr="24.531">ἴσχεσθε πτολέμου, Ἰθακήσιοι, ἀργαλέοιο,</line><line lnr="24.532">ὥς κεν ἀναιμωτί γε διακρινθῆτε τάχιστα.</line><line lnr="24.533">ὣς φάτ᾽ Ἀθηναίη, τοὺς δὲ χλωρὸν δέος εἷλεν:</line><line lnr="24.534">τῶν δ᾽ ἄρα δεισάντων ἐκ χειρῶν ἔπτατο τεύχεα,</line><line lnr="24.535">πάντα δ᾽ ἐπὶ χθονὶ πῖπτε,  θεᾶς ὄπα φωνησάσης:</line><line lnr="24.536">πρὸς δὲ πόλιν τρωπῶντο λιλαιόμενοι βιότοιο.</line><line lnr="24.537">σμερδαλέον δ᾽ ἐβόησε πολύτλας δῖος Ὀδυσσεύς,</line><line lnr="24.538">οἴμησεν δὲ ἀλεὶς ὥς τ᾽ αἰετὸς ὑψιπετήεις.</line><line lnr="24.539">καὶ τότε δὴ Κρονίδης ἀφίει ψολόεντα κεραυνόν,</line><line lnr="24.540">κὰδ δ᾽ ἔπεσε πρόσθε γλαυκώπιδος ὀβριμοπάτρης.</line><line lnr="24.541">δὴ τότ᾽ Ὀδυσσῆα προσέφη γλαυκῶπις Ἀθήνη:</line><line lnr="24.542">διογενὲς Λαερτιάδη, πολυμήχαν᾽ Ὀδυσσεῦ,</line><line lnr="24.543">ἴσχεο, παῦε δὲ νεῖκος ὁμοιΐου πολέμοιο,</line><line lnr="24.544">μή πως τοι Κρονίδης κεχολώσεται εὐρύοπα Ζεύς.</line><line lnr="24.545">ὣς φάτ᾽ Ἀθηναίη,  ὁ δ᾽ ἐπείθετο, χαῖρε δὲ θυμῷ.</line><line lnr="24.546">ὅρκια δ᾽ αὖ κατόπισθε μετ᾽ ἀμφοτέροισιν ἔθηκεν</line><line lnr="24.547">Παλλὰς Ἀθηναίη, κούρη Διὸς αἰγιόχοιο,</line><line lnr="24.548">Μέντορι εἰδομένη ἠμὲν δέμας ἠδὲ καὶ αὐδήν.</line></lvl></lvl></book>
